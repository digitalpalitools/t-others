.. namo tassa bhagavato arahato sammāsambuddhassa..

abhidhammapiṭake

dhātukathāpāḷi

uddeso

1. nayamātikā

1. (1) saṅgaho asaṅgaho (2) saṅgahitena asaṅgahitaṁ (3) asaṅgahitena saṅgahitaṁ (4) saṅgahitena saṅgahitaṁ (5) asaṅgahitena asaṅgahitaṁ (6) sampayogo vippayogo (7)sampayuttena vippayuttaṁ (8) vippayuttena sampayuttaṁ (9) sampayuttena sampayuttaṁ (10)vippayuttena vippayuttaṁ (11) saṅgahitena sampayuttaṁ vippayuttaṁ (12) sampayuttena saṅgahitaṁ asaṅgahitaṁ (13) asaṅgahitena sampayuttaṁ vippayuttaṁ (14) vippayuttena saṅgahitaṁ asaṅgahitaṁ.

2. abbhantaramātikā

2. (1) pañcakkhandhā (2) dvādasāyatanāni (3) aṭṭhārasa dhātuyo (4) cattāri saccāni (5) bāvīsatindriyāni (6) paṭiccasamuppādo (7) cattāro satipaṭṭhānā (8)cattāro sammappadhānā (9) cattāro iddhipādā (10) cattāri jhānāni (11) catasso appamaññāyo (12) pañcindriyāni (13) pañca balāni (14) satta bojjhaṅgā (15)ariyo aṭṭhaṅgiko maggo (16) phasso vedanā saññā cetanā cittaṁ adhimokkho manasikāro.

3. nayamukhamātikā

3. tīhi saṅgaho, tīhi asaṅgaho, catūhi sampayogo, catūhi vippayogo.

4. lakkhaṇamātikā

4. sabhāgo, visabhāgo.

5. bāhiramātikā

5. sabbāpi dhammasaṅgaṇī dhātukathāya mātikāti.

1. paṭhamanayo

1. saṅgahāsaṅgahapadaniddeso

1. khandho

6. rūpakkhandho katihi khandhehi katihāyatanehi katihi dhātūhi saṅgahito? rūpakkhandho ekena khandhena ekādasahāyatanehi ekādasahi dhātūhi saṅgahito. katihi asaṅgahito? catūhi khandhehi ekenāyatanena sattahi dhātūhi asaṅgahito.

7. vedanākkhandho katihi khandhehi katihāyatanehi katihi dhātūhi saṅgahito? vedanākkhandho ekena khandhena ekenāyatanena ekāya dhātuyā saṅgahito. katihi asaṅgahito? catūhi khandhehi ekādasahāyatanehi sattarasahi dhātūhi asaṅgahito.

8. saññākkhandho katihi khandhehi katihāyatanehi katihi dhātūhi saṅgahito? saññākkhandho ekena khandhena ekenāyatanena ekāya dhātuyā saṅgahito. katihi asaṅgahito? catūhi khandhehi ekādasahāyatanehi sattarasahi dhātūhi asaṅgahito.

9. saṅkhārakkhandho katihi khandhehi katihāyatanehi katihi dhātūhi saṅgahito? saṅkhārakkhandho ekena khandhena ekenāyatanena ekāya dhātuyā saṅgahito. katihi asaṅgahito? catūhi khandhehi ekādasahāyatanehi sattarasahi dhātūhi asaṅgahito.

10. viññāṇakkhandho katihi khandhehi katihāyatanehi katihi dhātūhi saṅgahito? viññāṇakkhandho ekena khandhena ekenāyatanena sattahi dhātūhi saṅgahito. katihi asaṅgahito? catūhi khandhehi ekādasahāyatanehi ekādasahi dhātūhi asaṅgahito.

(ekamūlakaṁ.)

11. rūpakkhandho ca vedanākkhandho ca katihi khandhehi katihāyatanehi katihi dhātūhi saṅgahitā? rūpakkhandho ca vedanākkhandho ca dvīhi khandhehi ekādasahāyatanehi ekādasahi dhātūhi saṅgahitā. katihi asaṅgahitā? tīhi khandhehi ekenāyatanena sattahi dhātūhi asaṅgahitā.

12. rūpakkhandho ca saññākkhandho ca ...pe0 ... dvīhi khandhehi ekādasahāyatanehi ekādasahi dhātūhi saṅgahitā. katihi asaṅgahitā? tīhi khandhehi ekenāyatanena sattahi dhātūhi asaṅgahitā.

13. rūpakkhandho ca saṅkhārakkhandho ca ...pe0 ... dvīhi khandhehi ekādasahāyatanehi ekādasahi dhātūhi saṅgahitā. katihi asaṅgahitā? tīhi khandhehi ekenāyatanena sattahi dhātūhi asaṅgahitā.

14. rūpakkhandho ca viññāṇakkhandho ca ...pe0 ... dvīhi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? tīhi khandhehi, na kehici āyatanehi na kāhici dhātūhi asaṅgahitā.

(dukamūlakaṁ.)

15. rūpakkhandho ca vedanākkhandho ca saññākkhandho ca katihi khandhehi katihāyatanehi katihi dhātūhi saṅgahitā? rūpakkhandho ca vedanākkhandho ca saññākkhandho ca tīhi khandhehi ekādasahāyatanehi ekādasahi dhātūhi saṅgahitā. katihi asaṅgahitā? dvīhi khandhehi ekenāyatanena sattahi dhātūhi asaṅgahitā.

16. rūpakkhandho ca vedanākkhandho ca saṅkhārakkhandho ca ...pe0 ... tīhi khandhehi ekādasahāyatanehi ekādasahi dhātūhi saṅgahitā. katihi asaṅgahitā? dvīhi khandhehi ekenāyatanena sattahi dhātūhi asaṅgahitā.

17. rūpakkhandho ca vedanākkhandho ca viññāṇakkhandho ca ...pe0 ... tīhi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? dvīhi khandhehi, na kehici āyatanehi na kāhici dhātūhi asaṅgahitā.

(tikamūlakaṁ.)

18. rūpakkhandho ca vedanākkhandho ca saññākkhandho ca saṅkhārakkhandho ca katihi khandhehi katihāyatanehi katihi dhātūhi saṅgahitā? rūpakkhandho ca vedanākkhandho ca saññākkhandho ca saṅkhārakkhandho ca catūhi khandhehi ekādasahāyatanehi ekādasahi dhātūhi saṅgahitā. katihi asaṅgahitā? ekena khandhena ekenāyatanena sattahi dhātūhi asaṅgahitā.

19. rūpakkhandho ca vedanākkhandho ca saññākkhandho ca viññāṇakkhandho ca ...pe0 ... catūhi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? ekena khandhena, na kehici āyatanehi na kāhici dhātūhi asaṅgahitā.

(catukkamūlakaṁ.)

20. rūpakkhandho ca vedanākkhandho ca saññākkhandho ca saṅkhārakkhandho ca viññāṇakkhandho ca katihi khandhehi katihāyatanehi katihi dhātūhi saṅgahitā? rūpakkhandho ca vedanākkhandho ca saññākkhandho ca saṅkhārakkhandho ca viññāṇakkhandho ca pañcahi khandhehi dvādasāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

21. pañcakkhandhā katihi khandhehi katihāyatanehi katihi dhātūhi saṅgahitā? pañcakkhandhā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

(pañcakaṁ.)

2. āyatanaṁ

22. cakkhāyatanaṁ katihi khandhehi katihāyatanehi katihi dhātūhi saṅgahitaṁ? cakkhāyatanaṁ ekena khandhena ekenāyatanena ekāya dhātuyā saṅgahitaṁ. katihi asaṅgahitaṁ? catūhi khandhehi ekādasahāyatanehi sattarasahi dhātūhi asaṅgahitaṁ.

23. sotāyatanaṁ ... ghānāyatanaṁ ... jivhāyatanaṁ ... kāyāyatanaṁ ... rūpāyatanaṁ ... saddāyatanaṁ ... gandhāyatanaṁ ... rasāyatanaṁ ... phoṭṭhabbāyatanaṁ ...pe0 ... ekena khandhena ekenāyatanena ekāya dhātuyā saṅgahitaṁ. katihi asaṅgahitaṁ? catūhi khandhehi ekādasahāyatanehi sattarasahi dhātūhi asaṅgahitaṁ.

24. manāyatanaṁ ekena khandhena ekenāyatanena sattahi dhātūhi saṅgahitaṁ. katihi asaṅgahitaṁ? catūhi khandhehi ekādasahāyatanehi ekādasahi dhātūhi asaṅgahitaṁ.

25. dhammāyatanaṁ asaṅkhataṁ khandhato ṭhapetvā catūhi khandhehi ekenāyatanena ekāya dhātuyā saṅgahitaṁ. katihi asaṅgahitaṁ? ekena khandhena ekādasahāyatanehi sattarasahi dhātūhi asaṅgahitaṁ.

(ekamūlakaṁ.)

26. cakkhāyatanañca sotāyatanañca ekena khandhena dvīhāyatanehi dvīhi dhātūhi saṅgahitā. katihi asaṅgahitā? catūhi khandhehi dasahāyatanehi soḷasahi dhātūhi asaṅgahitā.

27. cakkhāyatanañca ghānāyatanañca ... cakkhāyatanañca jivhāyatanañca ... cakkhāyatanañca kāyāyatanañca ... cakkhāyatanañca rūpāyatanañca ... cakkhāyatanañca saddāyatanañca ... cakkhāyatanañca gandhāyatanañca ... cakkhāyatanañca rasāyatanañca ... cakkhāyatanañca phoṭṭhabbāyatanañca ekena khandhena dvīhāyatanehi dvīhi dhātūhi saṅgahitā. katihi asaṅgahitā? catūhi khandhehi dasahāyatanehi soḷasahi dhātūhi asaṅgahitā.

28. cakkhāyatanañca manāyatanañca dvīhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? tīhi khandhehi dasahāyatanehi dasahi dhātūhi asaṅgahitā.

29. cakkhāyatanañca dhammāyatanañca asaṅkhataṁ khandhato ṭhapetvā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

(dukamūlakaṁ.)

30. dvādasāyatanāni katihi khandhehi katihāyatanehi katihi dhātūhi saṅgahitā? dvādasāyatanāni asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

(dvādasakaṁ.)

3. dhātu

31. cakkhudhātu katihi khandhehi katihāyatanehi katihi dhātūhi saṅgahitā? cakkhudhātu ekena khandhena ekenāyatanena ekāya dhātuyā saṅgahitā. katihi asaṅgahitā? catūhi khandhehi ekādasahāyatanehi sattarasahi dhātūhi asaṅgahitā.

32. sotadhātu ... ghānadhātu ... jivhādhātu ... kāyadhātu ... rūpadhātu ... saddadhātu ... gandhadhātu ... rasadhātu ... phoṭṭhabbadhātu ... cakkhuviññāṇadhātu ... sotaviññāṇadhātu ... ghānaviññāṇadhātu ... jivhāviññāṇadhātu ... kāyaviññāṇadhātu ... manodhātu ... manoviññāṇadhātu ekena khandhena ekenāyatanena ekāya dhātuyā saṅgahitā. katihi asaṅgahitā? catūhi khandhehi ekādasahāyatanehi sattarasahi dhātūhi asaṅgahitā.

33. dhammadhātu asaṅkhataṁ khandhato ṭhapetvā catūhi khandhehi ekenāyatanena ekāya dhātuyā saṅgahitā. katihi asaṅgahitā? ekena khandhena ekādasahāyatanehi sattarasahi dhātūhi asaṅgahitā.

(ekamūlakaṁ.)

34. cakkhudhātu ca sotadhātu ca ekena khandhena dvīhāyatanehi dvīhi dhātūhi saṅgahitā. katihi asaṅgahitā? catūhi khandhehi dasahāyatanehi soḷasahi dhātūhi asaṅgahitā.

35. cakkhudhātu ca ghānadhātu ca ... cakkhudhātu ca jivhādhātu ca ... cakkhudhātu ca kāyadhātu ca ... cakkhudhātu ca rūpadhātu ca ... cakkhudhātu ca saddadhātu ca ... cakkhudhātu ca gandhadhātu ca ... cakkhudhātu ca rasadhātu ca ... cakkhudhātu ca phoṭṭhabbadhātu ca ekena khandhena dvīhāyatanehi dvīhi dhātūhi saṅgahitā. katihi asaṅgahitā? catūhi khandhehi dasahāyatanehi soḷasahi dhātūhi asaṅgahitā.

36. cakkhudhātu ca cakkhuviññāṇadhātu ca dvīhi khandhehi dvīhāyatanehi dvīhi dhātūhi saṅgahitā. katihi asaṅgahitā? tīhi khandhehi dasahāyatanehi soḷasahi dhātūhi asaṅgahitā.

37. cakkhudhātu ca sotaviññāṇadhātu ca ... cakkhudhātu ca ghānaviññāṇadhātu ca ... cakkhudhātu ca jivhāviññāṇadhātu ca ... cakkhudhātu ca kāyaviññāṇadhātu ca ... cakkhudhātu ca manodhātu ca ... cakkhudhātu ca manoviññāṇadhātu ca dvīhi khandhehi dvīhāyatanehi dvīhi dhātūhi saṅgahitā. katihi asaṅgahitā? tīhi khandhehi dasahāyatanehi soḷasahi dhātūhi asaṅgahitā.

38. cakkhudhātu ca dhammadhātu ca asaṅkhataṁ khandhato ṭhapetvā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

(dukamūlakaṁ.)

39. aṭṭhārasa dhātuyo katihi khandhehi katihāyatanehi katihi dhātūhi saṅgahitā? aṭṭhārasa dhātuyo asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

(aṭṭhārasakaṁ.)

4. saccaṁ

40. dukkhasaccaṁ katihi khandhehi katihāyatanehi katihi dhātūhi saṅgahitaṁ? dukkhasaccaṁ pañcahi khandhehi dvādasahāyatanehi aṭṭhārasahi dhātūhi saṅgahitaṁ. katihi asaṅgahitaṁ? na kehici khandhehi na kehici āyatanehi na kāhici dhātūhi asaṅgahitaṁ.

41. samudayasaccaṁ ... maggasaccaṁ ekena khandhena ekenāyatanena ekāya dhātuyā saṅgahitaṁ. katihi asaṅgahitaṁ? catūhi khandhehi ekādasahāyatanehi sattarasahi dhātūhi asaṅgahitaṁ.

42. nirodhasaccaṁ na kehici khandhehi ekenāyatanena ekāya dhātuyā saṅgahitaṁ. katihi asaṅgahitaṁ? pañcahi khandhehi ekādasahāyatanehi sattarasahi dhātūhi asaṅgahitaṁ.

(ekamūlakaṁ.)

43. dukkhasaccañca samudayasaccañca pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

44. dukkhasaccañca maggasaccañca pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

45. dukkhasaccañca nirodhasaccañca asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

(dukamūlakaṁ.)

46. dukkhasaccañca samudayasaccañca maggasaccañca pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

47. dukkhasaccañca samudayasaccañca nirodhasaccañca asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

(tikamūlakaṁ.)

48. dukkhasaccañca samudayasaccañca maggasaccañca nirodhasaccañca asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

49. cattāri saccāni katihi khandhehi katihāyatanehi katihi dhātūhi saṅgahitāni? cattāri saccāni asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitāni. katihi asaṅgahitāni? na kehici khandhehi na kehici āyatanehi na kāhici dhātūhi asaṅgahitāni.

(catukkaṁ.)

5. indriyaṁ

50. cakkhundriyaṁ katihi khandhehi katihāyatanehi katihi dhātūhi saṅgahitaṁ? cakkhundriyaṁ ekena khandhena ekenāyatanena ekāya dhātuyā saṅgahitaṁ. katihi asaṅgahitaṁ? catūhi khandhehi ekādasahāyatanehi sattarasahi dhātūhi asaṅgahitaṁ.

51. sotindriyaṁ ... ghānindriyaṁ ... jivhindriyaṁ ... kāyindriyaṁ ... itthindriyaṁ ... purisindriyaṁ ekena khandhena ekenāyatanena ekāya dhātuyā saṅgahitaṁ. katihi asaṅgahitaṁ? catūhi khandhehi ekādasahāyatanehi sattarasahi dhātūhi asaṅgahitaṁ.

52. manindriyaṁ ekena khandhena ekenāyatanena sattahi dhātūhi saṅgahitaṁ. katihi asaṅgahitaṁ? catūhi khandhehi ekādasahāyatanehi ekādasahi dhātūhi asaṅgahitaṁ.

53. jīvitindriyaṁ dvīhi khandhehi ekenāyatanena ekāya dhātuyā saṅgahitaṁ. katihi asaṅgahitaṁ? tīhi khandhehi ekādasahāyatanehi sattarasahi dhātūhi asaṅgahitaṁ.

54. sukhindriyaṁ ... dukkhindriyaṁ ... somanassindriyaṁ ... domanassindriyaṁ ... upekkhindriyaṁ ... saddhindriyaṁ ... vīriyindriyaṁ ... satindriyaṁ ... samādhindriyaṁ ... paññindriyaṁ ... anaññātaññassāmītindriyaṁ ... aññindriyaṁ ... aññātāvindriyaṁ ekena khandhena ekenāyatanena ekāya dhātuyā saṅgahitaṁ. katihi asaṅgahitaṁ? catūhi khandhehi ekādasahāyatanehi sattarasahi dhātūhi asaṅgahitaṁ.

(ekamūlakaṁ.)

55. cakkhundriyañca sotindriyañca ekena khandhena dvīhāyatanehi dvīhi dhātūhi saṅgahitā. katihi asaṅgahitā? catūhi khandhehi dasahāyatanehi soḷasahi dhātūhi asaṅgahitā.

56. cakkhundriyañca ghānindriyañca ... cakkhundriyañca jivhindriyañca ... cakkhundriyañca kāyindriyañca ... cakkhundriyañca itthindriyañca ... cakkhundriyañca purisindriyañca ekena khandhena dvīhāyatanehi dvīhi dhātūhi saṅgahitā. katihi asaṅgahitā? catūhi khandhehi dasahāyatanehi soḷasahi dhātūhi asaṅgahitā.

57. cakkhundriyañca manindriyañca dvīhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? tīhi khandhehi dasahāyatanehi dasahi dhātūhi asaṅgahitā.

58. cakkhundriyañca jīvitindriyañca dvīhi khandhehi dvīhāyatanehi dvīhi dhātūhi saṅgahitā. katihi asaṅgahitā? tīhi khandhehi dasahāyatanehi soḷasahi dhātūhi asaṅgahitā.

59. cakkhundriyañca sukhindriyañca ... cakkhundriyañca dukkhindriyañca ... cakkhundriyañca somanassindriyañca ... cakkhundriyañca domanassindriyañca ... cakkhundriyañca upekkhindriyañca ... cakkhundriyañca saddhindriyañca ... cakkhundriyañca vīriyindriyañca ... cakkhundriyañca satindriyañca ... cakkhundriyañca samādhindriyañca ... cakkhundriyañca paññindriyañca ... cakkhundriyañca anaññātaññassāmītindriyañca ... cakkhundriyañca aññindriyañca ... cakkhundriyañca aññātāvindriyañca dvīhi khandhehi dvīhāyatanehi dvīhi dhātūhi saṅgahitā. katihi asaṅgahitā? tīhi khandhehi dasahāyatanehi soḷasahi dhātūhi asaṅgahitā.

(dukamūlakaṁ.)

60. bāvīsatindriyāni katihi khandhehi katihāyatanehi katihi dhātūhi saṅgahitāni? bāvīsatindriyāni catūhi khandhehi sattahāyatanehi terasahi dhātūhi saṅgahitāni. katihi asaṅgahitāni? ekena khandhena pañcahāyatanehi pañcahi dhātūhi asaṅgahitāni.

6. paṭiccasamuppādādi

61. avijjā ekena khandhena ekenāyatanena ekāya dhātuyā saṅgahitā. katihi asaṅgahitā? catūhi khandhehi ekādasahāyatanehi sattarasahi dhātūhi asaṅgahitā.

62. avijjāpaccayā saṅkhārā ekena khandhena ekenāyatanena ekāya dhātuyā saṅgahitā. katihi asaṅgahitā? catūhi khandhehi ekādasahāyatanehi sattarasahi dhātūhi asaṅgahitā.

63. saṅkhārapaccayā viññāṇaṁ ekena khandhena ekenāyatanena sattahi dhātūhi saṅgahitaṁ. katihi asaṅgahitaṁ? catūhi khandhehi ekādasahāyatanehi ekādasahi dhātūhi asaṅgahitaṁ.

64. viññāṇapaccayā nāmarūpaṁ catūhi khandhehi ekādasahāyatanehi ekādasahi dhātūhi saṅgahitaṁ. katihi asaṅgahitaṁ? ekena khandhena ekenāyatanena sattahi dhātūhi asaṅgahitaṁ.

65. nāmarūpapaccayā saḷāyatanaṁ dvīhi khandhehi chahāyatanehi dvādasahi dhātūhi saṅgahitaṁ. katihi asaṅgahitaṁ? tīhi khandhehi chahāyatanehi chahi dhātūhi asaṅgahitaṁ.

66. saḷāyatanapaccayā phasso ... phassapaccayā vedanā ... vedanāpaccayā taṇhā ... taṇhāpaccayā upādānaṁ ... kammabhavo {upādānapaccayā kammabhavo (sī0 syā0)} ekena khandhena ekenāyatanena ekāya dhātuyā saṅgahito. katihi asaṅgahito? catūhi khandhehi ekādasahāyatanehi sattarasahi dhātūhi asaṅgahito.

67. upapattibhavo ... kāmabhavo ... saññābhavo ... pañcavokārabhavo pañcahi khandhehi ekādasahāyatanehi sattarasahi dhātūhi saṅgahito. katihi asaṅgahito? na kehici khandhehi ekenāyatanena ekāya dhātuyā asaṅgahito.

68. rūpabhavo pañcahi khandhehi pañcahāyatanehi aṭṭhahi dhātūhi saṅgahito. katihi asaṅgahito? na kehici khandhehi sattahāyatanehi dasahi dhātūhi asaṅgahito.

69. arūpabhavo ... nevasaññānāsaññābhavo ... catuvokārabhavo catūhi khandhehi dvīhāyatanehi dvīhi dhātūhi saṅgahito. katihi asaṅgahito? ekena khandhena dasahāyatanehi soḷasahi dhātūhi asaṅgahito.

70. asaññābhavo ... ekavokārabhavo ekena khandhena dvīhāyatanehi dvīhi dhātūhi saṅgahito. katihi asaṅgahito? catūhi khandhehi dasahāyatanehi soḷasahi dhātūhi asaṅgahito.

71. jāti dvīhi khandhehi ... jarā dvīhi khandhehi ... maraṇaṁ dvīhi khandhehi ekenāyatanena ekāya dhātuyā saṅgahitaṁ. katihi asaṅgahitaṁ? tīhi khandhehi ekādasahāyatanehi sattarasahi dhātūhi asaṅgahitaṁ.

72. soko ... paridevo ... dukkhaṁ ... domanassaṁ ... upāyāso ... satipaṭṭhānaṁ ... sammappadhānaṁ ekena khandhena ekenāyatanena ekāya dhātuyā saṅgahitaṁ. katihi asaṅgahitaṁ? catūhi khandhehi ekādasahāyatanehi sattarasahi dhātūhi asaṅgahitaṁ.

73. iddhipādo dvīhi khandhehi dvīhāyatanehi dvīhi dhātūhi saṅgahito. katihi asaṅgahito? tīhi khandhehi dasahāyatanehi soḷasahi dhātūhi asaṅgahito.

74. jhānaṁ dvīhi khandhehi ekenāyatanena ekāya dhātuyā saṅgahitaṁ. katihi asaṅgahitaṁ? tīhi khandhehi ekādasahāyatanehi sattarasahi dhātūhi asaṅgahitaṁ.

75. appamaññā ... pañcindriyāni ... pañca balāni ... satta bojjhaṅgā ... ariyo aṭṭhaṅgiko maggo ... phasso ... vedanā ... saññā ... cetanā ... adhimokkho ... manasikāro ekena khandhena ekenāyatanena ekāya dhātuyā saṅgahito. katihi asaṅgahito? catūhi khandhehi ekādasahāyatanehi sattarasahi dhātūhi asaṅgahito.

76. cittaṁ ekena khandhena ekenāyatanena sattahi dhātūhi saṅgahitaṁ. katihi asaṅgahitaṁ? catūhi khandhehi ekādasahāyatanehi ekādasahi dhātūhi asaṅgahitaṁ.

7. tikaṁ

77. kusalā dhammā ... akusalā dhammā katihi khandhehi katihāyatanehi katihi dhātūhi saṅgahitā? kusalā dhammā ... akusalā dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

78. abyākatā dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

79. sukhāya vedanāya sampayuttā dhammā ... dukkhāya vedanāya sampayuttā dhammā tīhi khandhehi dvīhāyatanehi tīhi dhātūhi saṅgahitā. katihi asaṅgahitā? dvīhi khandhehi dasahāyatanehi pannarasahi dhātūhi asaṅgahitā.

80. adukkhamasukhāya vedanāya sampayuttā dhammā tīhi khandhehi dvīhāyatanehi sattahi dhātūhi saṅgahitā. katihi asaṅgahitā? dvīhi khandhehi dasahāyatanehi ekādasahi dhātūhi asaṅgahitā.

81. vipākā dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

82. vipākadhammadhammā ... saṁkiliṭṭhasaṁkilesikā dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

83. nevavipākanavipākadhammadhammā asaṅkhataṁ khandhato ṭhapetvā pañcahi khandhehi dvādasahāyatanehi terasahi dhātūhi saṅgahitā. katihi asaṅgahitā ? na kehici khandhehi na kehici āyatanehi pañcahi dhātūhi asaṅgahitā.

84. upādinnupādāniyā dhammā pañcahi khandhehi ekādasahāyatanehi sattarasahi dhātūhi saṅgahitā. katihi asaṅgahitā? na kehici khandhehi ekenāyatanena ekāya dhātuyā asaṅgahitā.

85. anupādinnupādāniyā dhammā pañcahi khandhehi sattahāyatanehi aṭṭhahi dhātūhi saṅgahitā. katihi asaṅgahitā? na kehici khandhehi pañcahāyatanehi dasahi dhātūhi asaṅgahitā.

86. anupādinnaanupādāniyā dhammā ... asaṁkiliṭṭhaasaṁkilesikā dhammā asaṅkhataṁ khandhato ṭhapetvā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

87. asaṁkiliṭṭhasaṁkilesikā dhammā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

88. savitakkasavicārā dhammā catūhi khandhehi dvīhāyatanehi tīhi dhātūhi saṅgahitā. katihi asaṅgahitā? ekena khandhena dasahāyatanehi pannarasahi dhātūhi asaṅgahitā.

89. avitakkavicāramattā dhammā ... pītisahagatā dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

90. avitakkaavicārā dhammā asaṅkhataṁ khandhato ṭhapetvā pañcahi khandhehi dvādasahāyatanehi sattarasahi dhātūhi saṅgahitā. katihi asaṅgahitā? na kehici khandhehi na kehici āyatanehi ekāya dhātuyā asaṅgahitā.

91. sukhasahagatā dhammā tīhi khandhehi dvīhāyatanehi tīhi dhātūhi saṅgahitā. katihi asaṅgahitā? dvīhi khandhehi dasahāyatanehi pannarasahi dhātūhi asaṅgahitā.

92. upekkhāsahagatā dhammā tīhi khandhehi dvīhāyatanehi sattahi dhātūhi saṅgahitā. katihi asaṅgahitā? dvīhi khandhehi dasahāyatanehi ekādasahi dhātūhi asaṅgahitā.

93. dassanena pahātabbā dhammā ... bhāvanāya pahātabbā dhammā ... dassanena pahātabbahetukā dhammā ... bhāvanāya pahātabbahetukā dhammā ... ācayagāmino dhammā ... apacayagāmino dhammā ... sekkhā dhammā ... asekkhā dhammā ... mahaggatā dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

94. neva dassanena na bhāvanāya pahātabbā dhammā ... neva dassanena na bhāvanāya pahātabbahetukā dhammā ... nevācayagāmināpacayagāmino dhammā ... nevasekkhanāsekkhā dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

95. parittā dhammā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

96. appamāṇā dhammā ... paṇītā dhammā asaṅkhataṁ khandhato ṭhapetvā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

97. parittārammaṇā {parittāramaṇā (?)} dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

98. mahaggatārammaṇā dhammā ... appamāṇārammaṇā dhammā ... hīnā dhammā ... micchattaniyatā dhammā ... sammattaniyatā dhammā ... maggārammaṇā dhammā ... maggahetukā dhammā ... maggādhipatino dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

99. majjhimā dhammā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

100. aniyatā dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

101. uppannā dhammā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

102. anuppannā dhammā pañcahi khandhehi sattahāyatanehi aṭṭhahi dhātūhi saṅgahitā. katihi asaṅgahitā? na kehici khandhehi pañcahāyatanehi dasahi dhātūhi asaṅgahitā.

103. uppādino dhammā pañcahi khandhehi ekādasahāyatanehi sattarasahi dhātūhi saṅgahitā. katihi asaṅgahitā? na kehici khandhehi ekenāyatanena ekāya dhātuyā asaṅgahitā.

104. atītā dhammā ... anāgatā dhammā ... paccuppannā dhammā ... ajjhattā dhammā ... ajjhattabahiddhā dhammā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

105. bahiddhā dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

106. atītārammaṇā dhammā ... anāgatārammaṇā dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

107. paccuppannārammaṇā dhammā ... ajjhattārammaṇā dhammā ... bahiddhārammaṇā dhammā ... ajjhattabahiddhārammaṇā dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

108. sanidassanasappaṭighā dhammā ekena khandhena ekenāyatanena ekāya dhātuyā saṅgahitā. katihi asaṅgahitā? catūhi khandhehi ekādasahāyatanehi sattarasahi dhātūhi asaṅgahitā.

109. anidassanasappaṭighā dhammā ekena khandhena navahāyatanehi navahi dhātūhi saṅgahitā. katihi asaṅgahitā? catūhi khandhehi tīhāyatanehi navahi dhātūhi asaṅgahitā.

110. anidassanaappaṭighā dhammā asaṅkhataṁ khandhato ṭhapetvā pañcahi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? na kehici khandhehi, dasahāyatanehi dasahi dhātūhi asaṅgahitā.

8. dukaṁ

111. hetū dhammā ... hetū ceva sahetukā ca dhammā ... hetū ceva hetusampayuttā ca dhammā ekena khandhena ekenāyatanena ekāya dhātuyā saṅgahitā. katihi asaṅgahitā? catūhi khandhehi ekādasahāyatanehi sattarasahi dhātūhi asaṅgahitā.

112. na hetū dhammā ... ahetukā dhammā ... hetuvippayuttā dhammā ... na hetū ahetukā {na hetū ahetukā (syā0 ka0) vibha0 dukapañhāpucchakepi} dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

113. sahetukā dhammā ... hetusampayuttā dhammā ... sahetukā ceva na ca hetū dhammā ... hetusampayuttā ceva na ca hetū dhammā ... na hetū sahetukā dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

114. sappaccayā dhammā ... saṅkhatā dhammā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

115. appaccayā dhammā ... asaṅkhatā dhammā na kehici khandhehi ekenāyatanena ekāya dhātuyā saṅgahitā. katihi asaṅgahitā? pañcahi khandhehi ekādasahāyatanehi sattarasahi dhātūhi asaṅgahitā.

116. sanidassanā dhammā ekena khandhena ekenāyatanena ekāya dhātuyā saṅgahitā. katihi asaṅgahitā? catūhi khandhehi ekādasahāyatanehi sattarasahi dhātūhi asaṅgahitā.

117. anidassanā dhammā asaṅkhataṁ khandhato ṭhapetvā pañcahi khandhehi ekādasahāyatanehi sattarasahi dhātūhi saṅgahitā. katihi asaṅgahitā? na kehici khandhehi, ekenāyatanena ekāya dhātuyā asaṅgahitā.

118. sappaṭighā dhammā ekena khandhena dasahāyatanehi dasahi dhātūhi saṅgahitā. katihi asaṅgahitā? catūhi khandhehi dvīhāyatanehi aṭṭhahi dhātūhi asaṅgahitā.

119. appaṭighā dhammā asaṅkhataṁ khandhato ṭhapetvā pañcahi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? na kehici khandhehi, dasahāyatanehi dasahi dhātūhi asaṅgahitā.

120. rūpino dhammā ekena khandhena ekādasahāyatanehi ekādasahi dhātūhi saṅgahitā. katihi asaṅgahitā? catūhi khandhehi ekenāyatanena sattahi dhātūhi asaṅgahitā.

121. arūpino dhammā asaṅkhataṁ khandhato ṭhapetvā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

122. lokiyā dhammā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

123. lokuttarā dhammā asaṅkhataṁ khandhato ṭhapetvā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

124. kenaci viññeyyā dhammā ... kenaci na viññeyyā dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

125. āsavā dhammā ... āsavā ceva sāsavā ca dhammā ... āsavā ceva āsavasampayuttā ca dhammā ekena khandhena ekenāyatanena ekāya dhātuyā saṅgahitā. katihi asaṅgahitā? catūhi khandhehi ekādasahāyatanehi sattarasahi dhātūhi asaṅgahitā.

126. no āsavā dhammā ... āsavavippayuttā dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

127. sāsavā dhammā ... sāsavā ceva no ca āsavā dhammā ... āsavavippayuttā sāsavā dhammā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

128. anāsavā dhammā ... āsavavippayuttā anāsavā dhammā asaṅkhataṁ khandhato ṭhapetvā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

129. āsavasampayuttā dhammā ... āsavasampayuttā ceva no ca āsavā dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

130. saṁyojanā dhammā ... ganthā dhammā ... oghā dhammā ... yogā dhammā ... nīvaraṇā dhammā ... parāmāsā dhammā ... parāmāsā ceva parāmaṭṭhā ca dhammā ekena khandhena ekenāyatanena ekāya dhātuyā saṅgahitā. katihi asaṅgahitā? catūhi khandhehi ekādasahāyatanehi sattarasahi dhātūhi asaṅgahitā.

131. no parāmāsā dhammā ... parāmāsavippayuttā dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

132. parāmaṭṭhā dhammā ... parāmaṭṭhā ceva no ca parāmāsā dhammā ... parāmāsavippayuttā parāmaṭṭhā dhammā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

133. aparāmaṭṭhā dhammā ... parāmāsavippayuttā aparāmaṭṭhā dhammā asaṅkhataṁ khandhato ṭhapetvā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

134. parāmāsasampayuttā dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

135. sārammaṇā dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

136. anārammaṇā dhammā asaṅkhataṁ khandhato ṭhapetvā ekena khandhena ekādasahāyatanehi ekādasahi dhātūhi saṅgahitā. katihi asaṅgahitā? catūhi khandhehi ekenāyatanena sattahi dhātūhi asaṅgahitā.

137. cittā dhammā ekena khandhena ekenāyatanena sattahi dhātūhi saṅgahitā. katihi asaṅgahitā? catūhi khandhehi ekādasahāyatanehi ekādasahi dhātūhi asaṅgahitā.

138. no cittā dhammā asaṅkhataṁ khandhato ṭhapetvā catūhi khandhehi ekādasahāyatanehi ekādasahi dhātūhi saṅgahitā. katihi asaṅgahitā? ekena khandhena ekenāyatanena sattahi dhātūhi asaṅgahitā.

139. cetasikā dhammā ... cittasampayuttā dhammā ... cittasaṁsaṭṭhā dhammā tīhi khandhehi ekenāyatanena ekāya dhātuyā saṅgahitā. katihi asaṅgahitā? dvīhi khandhehi ekādasahāyatanehi sattarasahi dhātūhi asaṅgahitā.

140. acetasikā dhammā asaṅkhataṁ khandhato ṭhapetvā dvīhi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? tīhi khandhehi na kehici āyatanehi na kāhici dhātūhi asaṅgahitā.

141. cittavippayuttā dhammā ... cittavisaṁsaṭṭhā dhammā asaṅkhataṁ khandhato ṭhapetvā ekena khandhena ekādasahāyatanehi ekādasahi dhātūhi saṅgahitā. katihi asaṅgahitā? catūhi khandhehi ekenāyatanena sattahi dhātūhi asaṅgahitā.

142. cittasamuṭṭhānā dhammā catūhi khandhehi chahāyatanehi chahi dhātūhi saṅgahitā. katihi asaṅgahitā? ekena khandhena chahāyatanehi dvādasahi dhātūhi asaṅgahitā.

143. no cittasamuṭṭhānā dhammā ... no cittasahabhuno dhammā ... no cittānuparivattino dhammā asaṅkhataṁ khandhato ṭhapetvā dvīhi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? tīhi khandhehi na kehici āyatanehi na kāhici dhātūhi asaṅgahitā.

144. cittasahabhuno dhammā ... cittānuparivattino dhammā catūhi khandhehi ekenāyatanena ekāya dhātuyā saṅgahitā. katihi asaṅgahitā? ekena khandhena ekādasahāyatanehi sattarasahi dhātūhi asaṅgahitā.

145. cittasaṁsaṭṭhasamuṭṭhānā dhammā ... cittasaṁsaṭṭhasamuṭṭhānasahabhuno dhammā ... cittasaṁsaṭṭhasamuṭṭhānānuparivattino dhammā tīhi khandhehi ekenāyatanena ekāya dhātuyā saṅgahitā. katihi asaṅgahitā? dvīhi khandhehi ekādasahāyatanehi sattarasahi dhātūhi asaṅgahitā.

146. no cittasaṁsaṭṭhasamuṭṭhānā dhammā ... no cittasaṁsaṭṭhasamuṭṭhānasahabhuno dhammā ... no cittasaṁsaṭṭhasamuṭṭhānānuparivattino dhammā asaṅkhataṁ khandhato ṭhapetvā dvīhi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? tīhi khandhehi na kehici āyatanehi na kāhici dhātūhi asaṅgahitā.

147. ajjhattikā dhammā dvīhi khandhehi chahāyatanehi dvādasahi dhātūhi saṅgahitā. katihi asaṅgahitā? tīhi khandhehi chahāyatanehi chahi dhātūhi asaṅgahitā.

148. bāhirā dhammā asaṅkhataṁ khandhato ṭhapetvā catūhi khandhehi chahāyatanehi chahi dhātūhi saṅgahitā. katihi asaṅgahitā? ekena khandhena chahāyatanehi dvādasahi dhātūhi asaṅgahitā.

149. upādā dhammā ekena khandhena dasahāyatanehi dasahi dhātūhi saṅgahitā. katihi asaṅgahitā? catūhi khandhehi dvīhāyatanehi aṭṭhahi dhātūhi asaṅgahitā.

150. no upādā dhammā asaṅkhataṁ khandhato ṭhapetvā pañcahi khandhehi tīhāyatanehi navahi dhātūhi saṅgahitā. katihi asaṅgahitā? na kehici khandhehi navahāyatanehi navahi dhātūhi asaṅgahitā.

151. upādinnā dhammā pañcahi khandhehi ekādasahāyatanehi sattarasahi dhātūhi saṅgahitā. katihi asaṅgahitā? na kehici khandhehi ekenāyatanena ekāya dhātuyā asaṅgahitā.

152. anupādinnā dhammā asaṅkhataṁ khandhato ṭhapetvā pañcahi khandhehi sattahāyatanehi aṭṭhahi dhātūhi saṅgahitā. katihi asaṅgahitā? na kehici khandhehi pañcahāyatanehi dasahi dhātūhi asaṅgahitā.

153. upādānā dhammā ... kilesā dhammā ... kilesā ceva saṁkilesikā ca dhammā ... kilesā ceva saṁkiliṭṭhā ca dhammā ... kilesā ceva kilesasampayuttā ca dhammā ekena khandhena ekenāyatanena ekāya dhātuyā saṅgahitā. katihi asaṅgahitā? catūhi khandhehi ekādasahāyatanehi sattarasahi dhātūhi asaṅgahitā.

154. no kilesā dhammā ... asaṁkiliṭṭhā dhammā ... kilesavippayuttā dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

155. saṁkilesikā dhammā ... saṁkilesikā ceva no ca kilesā dhammā ... kilesavippayuttā saṁkilesikā dhammā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

156. asaṁkilesikā dhammā ... kilesavippayuttā asaṁkilesikā dhammā asaṅkhataṁ khandhato ṭhapetvā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

157. saṁkiliṭṭhā dhammā ... kilesasampayuttā dhammā ... saṁkiliṭṭhā ceva no ca kilesā dhammā ... kilesasampayuttā ceva no ca kilesā dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

158. dassanena pahātabbā dhammā ... bhāvanāya pahātabbā dhammā ... dassanena pahātabbahetukā dhammā ... bhāvanāya pahātabbahetukā dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

159. na dassanena pahātabbā dhammā ... na bhāvanāya pahātabbā dhammā ... na dassanena pahātabbahetukā dhammā ... na bhāvanāya pahātabbahetukā dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

160. savitakkā dhammā ... savicārā dhammā catūhi khandhehi dvīhāyatanehi tīhi dhātūhi saṅgahitā. katihi asaṅgahitā? ekena khandhena dasahāyatanehi pannarasahi dhātūhi asaṅgahitā.

161. avitakkā dhammā ... avicārā dhammā asaṅkhataṁ khandhato ṭhapetvā pañcahi khandhehi dvādasahāyatanehi sattarasahi dhātūhi saṅgahitā. katihi asaṅgahitā? na kehici khandhehi na kehici āyatanehi ekāya dhātuyā asaṅgahitā.

162. sappītikā dhammā ... pītisahagatā dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

163. appītikā dhammā ... na pītisahagatā dhammā ... na sukhasahagatā dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

164. sukhasahagatā dhammā tīhi khandhehi dvīhāyatanehi tīhi dhātūhi saṅgahitā. katihi asaṅgahitā? dvīhi khandhehi dasahāyatanehi pannarasahi dhātūhi asaṅgahitā.

165. upekkhāsahagatā dhammā tīhi khandhehi dvīhāyatanehi sattahi dhātūhi saṅgahitā. katihi asaṅgahitā? dvīhi khandhehi dasahāyatanehi ekādasahi dhātūhi asaṅgahitā.

166. na upekkhāsahagatā dhammā asaṅkhataṁ khandhato ṭhapetvā pañcahi khandhehi dvādasahāyatanehi terasahi dhātūhi saṅgahitā. katihi asaṅgahitā? na kehici khandhehi na kehici āyatanehi pañcahi dhātūhi asaṅgahitā.

167. kāmāvacarā dhammā ... pariyāpannā dhammā ... sauttarā dhammā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

168. na kāmāvacarā dhammā ... apariyāpannā dhammā ... anuttarā dhammā asaṅkhataṁ khandhato ṭhapetvā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

169. rūpāvacarā dhammā ... arūpāvacarā dhammā ... niyyānikā dhammā ... niyatā dhammā ... saraṇā dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

170. na rūpāvacarā dhammā ... na arūpāvacarā dhammā ... aniyyānikā dhammā ... aniyatā dhammā ... araṇā dhammā katihi khandhehi katihāyatanehi katihi dhātūhi saṅgahitā? araṇā dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

saṅgahāsaṅgahapadaniddeso paṭhamo.

2. dutiyanayo

2. saṅgahitenaasaṅgahitapadaniddeso

171. cakkhāyatanena ye dhammā ... phoṭṭhabbāyatanena ye dhammā ... cakkhudhātuyā ye dhammā ... phoṭṭhabbadhātuyā ye dhammā khandhasaṅgahena saṅgahitā āyatanasaṅgahena asaṅgahitā dhātusaṅgahena asaṅgahitā, te dhammā katihi khandhehi katihāyatanehi katihi dhātūhi asaṅgahitā? te dhammā catūhi khandhehi dvīhāyatanehi aṭṭhahi dhātūhi asaṅgahitā.

172. cakkhuviññāṇadhātuyā ye dhammā ... sotaviññāṇadhātuyā ye dhammā ... ghānaviññāṇadhātuyā ye dhammā ... jivhāviññāṇadhātuyā ye dhammā ... kāyaviññāṇadhātuyā ye dhammā ... manodhātuyā ye dhammā ... manoviññāṇadhātuyā ye dhammā khandhasaṅgahena saṅgahitā āyatanasaṅgahena asaṅgahitā dhātusaṅgahena asaṅgahitā ...pe0 ... te dhammā catūhi khandhehi ekādasahāyatanehi dvādasahi dhātūhi asaṅgahitā.

173. cakkhundriyena ye dhammā ... sotindriyena ye dhammā ... ghānindriyena ye dhammā ... jivhindriyena ye dhammā ... kāyindriyena ye dhammā ... itthindriyena ye dhammā ... purisindriyena ye dhammā khandhasaṅgahena saṅgahitā āyatanasaṅgahena asaṅgahitā dhātusaṅgahena asaṅgahitā ...pe0 ... te dhammā catūhi khandhehi dvīhāyatanehi aṭṭhahi dhātūhi asaṅgahitā.

174. asaññābhavena ye dhammā ... ekavokārabhavena ye dhammā khandhasaṅgahena saṅgahitā āyatanasaṅgahena asaṅgahitā dhātusaṅgahena asaṅgahitā ...pe0 ... te dhammā catūhi khandhehi tīhāyatanehi navahi dhātūhi asaṅgahitā.

175. paridevena ye dhammā ... sanidassanasappaṭighehi dhammehi ye dhammā khandhasaṅgahena saṅgahitā āyatanasaṅgahena asaṅgahitā dhātusaṅgahena asaṅgahitā ...pe0 ... te dhammā catūhi khandhehi dvīhāyatanehi aṭṭhahi dhātūhi asaṅgahitā.

176. anidassanasappaṭighehi dhammehi ye dhammā khandhasaṅgahena saṅgahitā āyatanasaṅgahena asaṅgahitā dhātusaṅgahena asaṅgahitā ...pe0 ... te dhammā catūhi khandhehi dasahāyatanehi soḷasahi dhātūhi asaṅgahitā.

177. sanidassanehi dhammehi ye dhammā khandhasaṅgahena saṅgahitā āyatanasaṅgahena asaṅgahitā dhātusaṅgahena asaṅgahitā ...pe0 ... te dhammā catūhi khandhehi dvīhāyatanehi aṭṭhahi dhātūhi asaṅgahitā.

178. sappaṭighehi dhammehi ye dhammā ... upādādhammehi ye dhammā khandhasaṅgahena saṅgahitā āyatanasaṅgahena asaṅgahitā dhātusaṅgahena asaṅgahitā, te dhammā katihi khandhehi katihāyatanehi katihi dhātūhi asaṅgahitā? te dhammā catūhi khandhehi ekādasahāyatanehi sattarasahi dhātūhi asaṅgahitā.

dasāyatanā sattarasa dhātuyo,

sattindriyā asaññābhavo ekavokārabhavo.

paridevo sanidassanasappaṭighaṁ,

anidassanaṁ punadeva {punareva (pī0)} sappaṭighaṁ upādāti..

saṅgahitenaasaṅgahitapadaniddeso dutiyo.

3. tatiyanayo

3. asaṅgahitenasaṅgahitapadaniddeso

179. vedanākkhandhena ye dhammā ... saññākkhandhena ye dhammā ... saṅkhārakkhandhena ye dhammā ... samudayasaccena ye dhammā ... maggasaccena ye dhammā khandhasaṅgahena asaṅgahitā āyatanasaṅgahena saṅgahitā dhātusaṅgahena saṅgahitā, te dhammā katihi khandhehi katihāyatanehi katihi dhātūhi saṅgahitā? te dhammā asaṅkhataṁ khandhato ṭhapetvā tīhi khandhehi ekenāyatanena ekāya dhātuyā saṅgahitā.

180. nirodhasaccena ye dhammā khandhasaṅgahena asaṅgahitā āyatanasaṅgahena saṅgahitā dhātusaṅgahena saṅgahitā ...pe0 ... te dhammā catūhi khandhehi ekenāyatanena ekāya dhātuyā saṅgahitā.

181. jīvitindriyena ye dhammā khandhasaṅgahena asaṅgahitā āyatanasaṅgahena saṅgahitā dhātusaṅgahena saṅgahitā ...pe0 ... te dhammā asaṅkhataṁ khandhato ṭhapetvā dvīhi khandhehi ekenāyatanena ekāya dhātuyā saṅgahitā.

182. itthindriyena ye dhammā ... purisindriyena ye dhammā ... sukhindriyena ye dhammā ... dukkhindriyena ye dhammā ... somanassindriyena ye dhammā ... domanassindriyena ye dhammā ... upekkhindriyena ye dhammā ... saddhindriyena ye dhammā ... vīriyindriyena ye dhammā ... satindriyena ye dhammā ... samādhindriyena ye dhammā ... paññindriyena ye dhammā ... anaññātaññassāmītindriyena ye dhammā ... aññindriyena ye dhammā ... aññātāvindriyena ye dhammā ... avijjāya ye dhammā ... avijjāpaccayā saṅkhārena ye dhammā ... saḷāyatanapaccayā phassena ye dhammā ... phassapaccayā vedanāya ye dhammā ... vedanāpaccayā taṇhāya ye dhammā ... taṇhāpaccayā upādānena ye dhammā ... kammabhavena {upādānapaccayā kammabhavena (syā0)} ye dhammā khandhasaṅgahena asaṅgahitā āyatanasaṅgahena saṅgahitā dhātusaṅgahena saṅgahitā ...pe0 ... te dhammā asaṅkhataṁ khandhato ṭhapetvā tīhi khandhehi ekenāyatanena ekāya dhātuyā saṅgahitā.

183. jātiyā ye dhammā ... jarāya ye dhammā ... maraṇena ye dhammā ... jhānena ye dhammā khandhasaṅgahena asaṅgahitā āyatanasaṅgahena saṅgahitā dhātusaṅgahena saṅgahitā ...pe0 ... te dhammā asaṅkhataṁ khandhato ṭhapetvā dvīhi khandhehi ekenāyatanena ekāya dhātuyā saṅgahitā.

184. sokena ye dhammā ... dukkhena ye dhammā ... domanassena ye dhammā ... upāyāsena ye dhammā ... satipaṭṭhānena ye dhammā ... sammappadhānena ye dhammā ... appamaññāya ye dhammā ... pañcahi indriyehi ye dhammā ... pañcahi balehi ye dhammā ... sattahi bojjhaṅgehi ye dhammā ... ariyena aṭṭhaṅgikena maggena ye dhammā ... phassena ye dhammā ... vedanāya ye dhammā ... saññāya ye dhammā ... cetanāya ye dhammā ... adhimokkhena ye dhammā ... manasikārena ye dhammā ... hetūhi dhammehi ye dhammā ... hetūhi ceva sahetukehi ca dhammehi ye dhammā ... hetūhi ceva hetusampayuttehi ca dhammehi ye dhammā khandhasaṅgahena asaṅgahitā āyatanasaṅgahena saṅgahitā dhātusaṅgahena saṅgahitā ...pe0 ... te dhammā asaṅkhataṁ khandhato ṭhapetvā tīhi khandhehi ekenāyatanena ekāya dhātuyā saṅgahitā.

185. appaccayehi dhammehi ye dhammā ... asaṅkhatehi dhammehi ye dhammā khandhasaṅgahena asaṅgahitā āyatanasaṅgahena saṅgahitā dhātusaṅgahena saṅgahitā ...pe0 ... te dhammā catūhi khandhehi ekenāyatanena ekāya dhātuyā saṅgahitā.

186. āsavehi dhammehi ye dhammā ... āsavehi ceva sāsavehi ca dhammehi ye dhammā ... āsavehi ceva āsavasampayuttehi ca dhammehi ye dhammā khandhasaṅgahena asaṅgahitā āyatanasaṅgahena saṅgahitā dhātusaṅgahena saṅgahitā ... te dhammā asaṅkhataṁ khandhato ṭhapetvā tīhi khandhehi ekenāyatanena ekāya dhātuyā saṅgahitā.

187. saṁyojanehi ... ganthehi ... oghehi ... yogehi ... nīvaraṇehi ... parāmāsehi dhammehi ye dhammā ... parāmāsehi ceva parāmaṭṭhehi ca dhammehi ye dhammā khandhasaṅgahena asaṅgahitā āyatanasaṅgahena saṅgahitā dhātusaṅgahena saṅgahitā ... te dhammā asaṅkhataṁ khandhato ṭhapetvā tīhi khandhehi ekenāyatanena ekāya dhātuyā saṅgahitā.

188. cetasikehi dhammehi ye dhammā ... cittasampayuttehi dhammehi ye dhammā ... cittasaṁsaṭṭhehi dhammehi ye dhammā ... cittasaṁsaṭṭhasamuṭṭhānehi dhammehi ye dhammā ... cittasaṁsaṭṭhasamuṭṭhānasahabhūhi dhammehi ye dhammā ... cittasaṁsaṭṭhasamuṭṭhānānuparivattīhi dhammehi ye dhammā khandhasaṅgahena asaṅgahitā āyatanasaṅgahena saṅgahitā dhātusaṅgahena saṅgahitā ...pe0 ... te dhammā asaṅkhataṁ khandhato ṭhapetvā ekena khandhena ekenāyatanena ekāya dhātuyā saṅgahitā.

189. cittasahabhūmi dhammehi ye dhammā ... cittānuparivattīhi dhammehi ye dhammā khandhasaṅgahena asaṅgahitā āyatanasaṅgahena saṅgahitā dhātusaṅgahena saṅgahitā ...pe0 ... te dhammā na kehici khandhehi ekenāyatanena ekāya dhātuyā saṅgahitā.

190. upādānehi dhammehi ye dhammā ... kilesehi dhammehi ye dhammā ... kilesehi ceva saṁkilesikehi ca dhammehi ye dhammā ... kilesehi ceva saṁkiliṭṭhehi ca dhammehi ye dhammā ... kilesehi ceva kilesasampayuttehi ca dhammehi ye dhammā khandhasaṅgahena asaṅgahitā āyatanasaṅgahena saṅgahitā dhātusaṅgahena saṅgahitā, te dhammā katihi khandhehi katihāyatanehi katihi dhātūhi saṅgahitā? te dhammā asaṅkhataṁ khandhato ṭhapetvā tīhi khandhehi ekenāyatanena ekāya dhātuyā saṅgahitā.

tayo khandhā tathā saccā, indriyāni ca soḷasa.

padāni paccayākāre, cuddasūpari cuddasa..

samatiṁsa padā honti, gocchakesu dasasvatha.

duve cūḷantaradukā {cullantaradukā (sī0)}, aṭṭha honti mahantarāti..

asaṅgahitenasaṅgahitapadaniddeso tatiyo.

4. catutthanayo

4. saṅgahitenasaṅgahitapadaniddeso

191. samudayasaccena ye dhammā ... maggasaccena ye dhammā khandhasaṅgahena saṅgahitā āyatanasaṅgahena saṅgahitā dhātusaṅgahena saṅgahitā, tehi dhammehi ye dhammā khandhasaṅgahena saṅgahitā āyatanasaṅgahena saṅgahitā dhātusaṅgahena saṅgahitā, te dhammā katihi khandhehi katihāyatanehi katihi dhātūhi saṅgahitā? te dhammā ekena khandhena ekenāyatanena ekāya dhātuyā saṅgahitā.

192. itthindriyena ye dhammā ... purisindriyena ye dhammā ... sukhindriyena ye dhammā ... dukkhindriyena ye dhammā ... somanassindriyena ye dhammā ... domanassindriyena ye dhammā ... upekkhindriyena ye dhammā ... saddhindriyena ye dhammā ... vīriyindriyena ye dhammā ... satindriyena ye dhammā ... samādhindriyena ye dhammā ... paññindriyena ye dhammā ... anaññātaññassāmītindriyena ye dhammā ... aññindriyena ye dhammā ... aññātāvindriyena ye dhammā ....

avijjāya ye dhammā ... avijjāpaccayā saṅkhārena ye dhammā ... saḷāyatanapaccayā phassena ye dhammā ... vedanāpaccayā taṇhāya ye dhammā ... taṇhāpaccayā upādānena ye dhammā ... kammabhavena ye dhammā ... sokena ye dhammā ... paridevena ye dhammā ... dukkhena ye dhammā ... domanassena ye dhammā ... upāyāsena ye dhammā ....

satipaṭṭhānena ye dhammā ... sammappadhānena ye dhammā ... appamaññāya ye dhammā ... pañcahi indriyehi ye dhammā ... pañcahi balehi ye dhammā ... sattahi bojjhaṅgehi ye dhammā ... ariyena aṭṭhaṅgikena maggena ye dhammā ... phassena ye dhammā ... cetanāya ye dhammā ... adhimokkhena ye dhammā ... manasikārena ye dhammā ....

hetūhi dhammehi ye dhammā ... hetūhi ceva sahetukehi ca dhammehi ye dhammā ... hetūhi ceva hetusampayuttehi ca dhammehi ye dhammā ... āsavehi ... saṁyojanehi ... ganthehi ... oghehi ... yogehi ... nīvaraṇehi ... parāmāsehi ... upādānehi ... kilesehi dhammehi ye dhammā ... kilesehi ceva saṁkilesikehi ca dhammehi ye dhammā ... kilesehi ceva saṁkiliṭṭhehi ca dhammehi ye dhammā ... kilesehi ceva kilesasampayuttehi ca dhammehi ye dhammā khandhasaṅgahena saṅgahitā āyatanasaṅgahena saṅgahitā dhātusaṅgahena saṅgahitā, tehi dhammehi ye dhammā khandhasaṅgahena saṅgahitā āyatanasaṅgahena saṅgahitā dhātusaṅgahena saṅgahitā, te dhammā katihi khandhehi katihāyatanehi katihi dhātūhi saṅgahitā? te dhammā ekena khandhena ekenāyatanena ekāya dhātuyā saṅgahitā.

dve saccā pannarasindriyā, ekādasa paṭiccapadā.

uddhaṁ puna ekādasa, gocchakapadamettha tiṁsavidhāti {tiṁsavidhanti (pī0)}..

saṅgahitenasaṅgahitapadaniddeso catuttho.

5. pañcamanayo

5. asaṅgahitenaasaṅgahitapadaniddeso

193. rūpakkhandhena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, te dhammā katihi khandhehi katihāyatanehi katihi dhātūhi asaṅgahitā? te dhammā ekena khandhena ekenāyatanena sattahi dhātūhi asaṅgahitā.

194. vedanākkhandhena ye dhammā ... saññākkhandhena ye dhammā ... saṅkhārakkhandhena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā dvīhi khandhehi ekādasahāyatanehi sattarasahi dhātūhi asaṅgahitā.

195. viññāṇakkhandhena ye dhammā ... manāyatanena ye dhammā ... cakkhuviññāṇadhātuyā ye dhammā ...pe0 ... manodhātuyā ye dhammā ... manoviññāṇadhātuyā ye dhammā ... manindriyena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā catūhi khandhehi ekādasahāyatanehi ekādasahi dhātūhi asaṅgahitā.

196. cakkhāyatanena ye dhammā ...pe0 ... phoṭṭhabbāyatanena ye dhammā ... cakkhudhātuyā ye dhammā ...pe0 ... phoṭṭhabbadhātuyā ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā catūhi khandhehi dvīhāyatanehi aṭṭhahi dhātūhi asaṅgahitā.

197. dhammāyatanena ye dhammā ... dhammadhātuyā ye dhammā ... itthindriyena ye dhammā ... purisindriyena ye dhammā ... jīvitindriyena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā ekena khandhena ekenāyatanena sattahi dhātūhi asaṅgahitā.

198. samudayasaccena ye dhammā ... maggasaccena ye dhammā ... nirodhasaccena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā dvīhi khandhehi ekādasahāyatanehi sattarasahi dhātūhi asaṅgahitā.

199. cakkhundriyena ye dhammā ...pe0 ... kāyindriyena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā catūhi khandhehi dvīhāyatanehi aṭṭhahi dhātūhi asaṅgahitā.

200. sukhindriyena ye dhammā ... dukkhindriyena ye dhammā ... somanassindriyena ye dhammā ... domanassindriyena ye dhammā ... upekkhindriyena ye dhammā ... saddhindriyena ye dhammā ... vīriyindriyena ye dhammā ... satindriyena ye dhammā ... samādhindriyena ye dhammā ... paññindriyena ye dhammā ... anaññātaññassāmītindriyena ye dhammā ... aññindriyena ye dhammā ... aññātāvindriyena ye dhammā ... avijjāya ye dhammā ... avijjāpaccayā saṅkhārena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā dvīhi khandhehi ekādasahāyatanehi sattarasahi dhātūhi asaṅgahitā.

201. saṅkhārapaccayā viññāṇena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā catūhi khandhehi ekādasahāyatanehi ekādasahi dhātūhi asaṅgahitā.

202. viññāṇapaccayā nāmarūpena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā ekena khandhena ekenāyatanena sattahi dhātūhi asaṅgahitā.

203. nāmarūpapaccayā saḷāyatanena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā tīhi khandhehi ekenāyatanena ekāya dhātuyā asaṅgahitā.

204. saḷāyatanapaccayā phassena ye dhammā ... phassapaccayā vedanāya ye dhammā ... vedanāpaccayā taṇhāya ye dhammā ... taṇhāpaccayā upādānena ye dhammā ... kammabhavena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā dvīhi khandhehi ekādasahāyatanehi sattarasahi dhātūhi asaṅgahitā.

205. arūpabhavena ye dhammā ... nevasaññānāsaññābhavena ye dhammā ... catuvokārabhavena ye dhammā ... iddhipādena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā ekena khandhena dasahāyatanehi dasahi dhātūhi asaṅgahitā.

206. asaññābhavena ye dhammā ... ekavokārabhavena ye dhammā ... jātiyā ye dhammā ... jarāya ye dhammā ... maraṇena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā ekena khandhena ekenāyatanena sattahi dhātūhi asaṅgahitā.

207. paridevena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā catūhi khandhehi dvīhāyatanehi aṭṭhahi dhātūhi asaṅgahitā.

208. sokena ye dhammā ... dukkhena ye dhammā ... domanassena ye dhammā ... upāyāsena ye dhammā ... satipaṭṭhānena ye dhammā ... sammappadhānena ye dhammā ... jhānena ye dhammā ... appamaññāya ye dhammā ... pañcahi indriyehi ye dhammā ... pañcahi balehi ye dhammā ... sattahi bojjhaṅgehi ye dhammā ... ariyena aṭṭhaṅgikena maggena ye dhammā ... phassena ye dhammā ... vedanāya ye dhammā ... saññāya ye dhammā ... cetanāya ye dhammā ... adhimokkhena ye dhammā ... manasikārena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā dvīhi khandhehi ekādasahāyatanehi sattarasahi dhātūhi asaṅgahitā.

209. cittena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā catūhi khandhehi ekādasahāyatanehi ekādasahi dhātūhi asaṅgahitā.

1. tikaṁ

210. kusalehi dhammehi ye dhammā ... akusalehi dhammehi ye dhammā ... sukhāya vedanāya sampayuttehi dhammehi ye dhammā ... dukkhāya vedanāya sampayuttehi dhammehi ye dhammā ... adukkhamasukhāya vedanāya sampayuttehi dhammehi ye dhammā ... vipākehi dhammehi ye dhammā ... vipākadhammadhammehi ye dhammā ... anupādinnaanupādāniyehi dhammehi ye dhammā ... saṁkiliṭṭhasaṁkilesikehi dhammehi ye dhammā ... asaṁkiliṭṭhaasaṁkilesikehi dhammehi ye dhammā ... savitakkasavicārehi dhammehi ye dhammā ... avitakkavicāramattehi dhammehi ye dhammā ... pītisahagatehi dhammehi ye dhammā ... sukhasahagatehi dhammehi ye dhammā ... upekkhāsahagatehi dhammehi ye dhammā ... dassanena pahātabbehi dhammehi ye dhammā ... bhāvanāya pahātabbehi dhammehi ye dhammā ... dassanena pahātabbahetukehi dhammehi ye dhammā ... bhāvanāya pahātabbahetukehi dhammehi ye dhammā ... ācayagāmīhi dhammehi ye dhammā ... apacayagāmīhi dhammehi ye dhammā ... sekkhehi dhammehi ye dhammā ... asekkhehi dhammehi ye dhammā ... mahaggatehi dhammehi ye dhammā ... appamāṇehi dhammehi ye dhammā ... parittārammaṇehi dhammehi ye dhammā ... mahaggatārammaṇehi dhammehi ye dhammā ... appamāṇārammaṇehi dhammehi ye dhammā ... hīnehi dhammehi ye dhammā ... paṇītehi dhammehi ye dhammā ... micchattaniyatehi dhammehi ye dhammā ... sammattaniyatehi dhammehi ye dhammā ... maggārammaṇehi dhammehi ye dhammā ... maggahetukehi dhammehi ye dhammā ... maggādhipatīhi dhammehi ye dhammā ... atītārammaṇehi dhammehi ye dhammā ... anāgatārammaṇehi dhammehi ye dhammā ... paccupannārammaṇehi dhammehi ye dhammā ... ajjhattārammaṇehi dhammehi ye dhammā ... bahiddhārammaṇehi dhammehi ye dhammā ... ajjhattabahiddhārammaṇehi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā ekena khandhena dasahāyatanehi dasahi dhātūhi asaṅgahitā.

211. sanidassanasappaṭighehi dhammehi ye dhammā ... anidassanasappaṭighehi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā catūhi khandhehi dvīhāyatanehi aṭṭhahi dhātūhi asaṅgahitā.

2. dukaṁ

212. hetūhi dhammehi ye dhammā ... hetūhi ceva sahetukehi ca dhammehi ye dhammā ... hetūhi ceva hetusampayuttehi ca dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā dvīhi khandhehi ekādasahāyatanehi sattarasahi dhātūhi asaṅgahitā.

213. sahetukehi dhammehi ye dhammā ... hetusampayuttehi dhammehi ye dhammā ... sahetukehi ceva na ca hetūhi dhammehi ye dhammā ... hetusampayuttehi ceva na ca hetūhi dhammehi ye dhammā ... na hetusahetukehi {na hetū sahetukehi (sī0), na hetūhi sahetukehi (syā0 ka0)} dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā ekena khandhena dasahāyatanehi dasahi dhātūhi asaṅgahitā.

214. appaccayehi dhammehi ye dhammā ... asaṅkhatehi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā dvīhi khandhehi ekādasahāyatanehi sattarasahi dhātūhi asaṅgahitā.

215. sanidassanehi dhammehi ye dhammā ... sappaṭighehi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā catūhi khandhehi dvīhāyatanehi aṭṭhahi dhātūhi asaṅgahitā.

216. rūpīhi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā ekena khandhena ekenāyatanena sattahi dhātūhi asaṅgahitā.

217. arūpīhi dhammehi ye dhammā ... lokuttarehi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā ekena khandhena dasahāyatanehi dasahi dhātūhi asaṅgahitā.

218. āsavehi dhammehi ye dhammā ... āsavehi ceva sāsavehi ca dhammehi ye dhammā ... āsavehi ceva āsavasampayuttehi ca dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā dvīhi khandhehi ekādasahāyatanehi sattarasahi dhātūhi asaṅgahitā.

219. anāsavehi dhammehi ye dhammā ... āsavasampayuttehi dhammehi ye dhammā ... āsavasampayuttehi ceva no ca āsavehi dhammehi ye dhammā ... āsavavippayuttehi anāsavehi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā ekena khandhena dasahāyatanehi dasahi dhātūhi asaṅgahitā.

220. saṁyojanehi dhammehi ye dhammā ... ganthehi dhammehi ye dhammā ... oghehi dhammehi ye dhammā ... yogehi dhammehi ye dhammā ... nīvaraṇehi dhammehi ye dhammā ... parāmāsehi dhammehi ye dhammā ... parāmāsehi ceva parāmaṭṭhehi ca dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā dvīhi khandhehi ekādasahāyatanehi sattarasahi dhātūhi asaṅgahitā.

221. aparāmaṭṭhehi dhammehi ye dhammā ... parāmāsasampayuttehi dhammehi ye dhammā ... parāmāsavippayuttehi aparāmaṭṭhehi dhammehi ye dhammā ... sārammaṇehi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā ekena khandhena dasahāyatanehi dasahi dhātūhi asaṅgahitā.

222. anārammaṇehi dhammehi ye dhammā ... no cittehi dhammehi ye dhammā ... cittavippayuttehi dhammehi ye dhammā ... cittavisaṁsaṭṭhehi dhammehi ye dhammā ... cittasamuṭṭhānehi dhammehi ye dhammā ... cittasahabhūhi dhammehi ye dhammā ... cittānuparivattīhi dhammehi ye dhammā ... bāhirehi dhammehi ye dhammā ... upādādhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā ekena khandhena ekenāyatanena sattahi dhātūhi asaṅgahitā.

223. cittehi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā catūhi khandhehi ekādasahāyatanehi ekādasahi dhātūhi asaṅgahitā.

224. cetasikehi dhammehi ye dhammā ... cittasampayuttehi dhammehi ye dhammā ... cittasaṁsaṭṭhehi dhammehi ye dhammā ... cittasaṁsaṭṭhasamuṭṭhānehi dhammehi ye dhammā ... cittasaṁsaṭṭhasamuṭṭhānasahabhūhi dhammehi ye dhammā ... cittasaṁsaṭṭhasamuṭṭhānānuparivattīhi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā dvīhi khandhehi ekādasahāyatanehi sattarasahi dhātūhi asaṅgahitā.

225. ajjhattikehi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā tehi dhammehi ye dhammā ...pe0 ... te dhammā tīhi khandhehi ekenāyatanena ekāya dhātuyā asaṅgahitā.

226. upādānehi dhammehi ye dhammā ... kilesehi dhammehi ye dhammā ... kilesehi ceva saṁkilesikehi ca dhammehi ye dhammā ... kilesehi ceva saṁkiliṭṭhehi ca dhammehi ye dhammā ... kilesehi ceva kilesasampayuttehi ca dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā ...pe0 ... te dhammā dvīhi khandhehi ekādasahāyatanehi sattarasahi dhātūhi asaṅgahitā.

227. asaṁkilesikehi dhammehi ye dhammā ... saṁkiliṭṭhehi dhammehi ye dhammā ... kilesasampayuttehi dhammehi ye dhammā ... saṁkiliṭṭhehi ceva no ca kilesehi dhammehi ye dhammā ... kilesasampayuttehi ceva no ca kilesehi dhammehi ye dhammā ... kilesavippayuttehi asaṁkilesikehi dhammehi ye dhammā ... dassanena pahātabbehi dhammehi ye dhammā ... bhāvanāya pahātabbehi dhammehi ye dhammā ... dassanena pahātabbahetukehi dhammehi ye dhammā ... bhāvanāya pahātabbahetukehi dhammehi ye dhammā ... savitakkehi dhammehi ye dhammā ... savicārehi dhammehi ye dhammā ... sappītikehi dhammehi ye dhammā ... pītisahagatehi dhammehi ye dhammā ... sukhasahagatehi dhammehi ye dhammā ... upekkhāsahagatehi dhammehi ye dhammā ... na kāmāvacarehi dhammehi ye dhammā ... rūpāvacarehi dhammehi ye dhammā ... arūpāvacarehi dhammehi ye dhammā ... apariyāpannehi dhammehi ye dhammā ... niyyānikehi dhammehi ye dhammā ... niyatehi dhammehi ye dhammā ... anuttarehi dhammehi ye dhammā ... saraṇehi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, tehi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, te dhammā katihi khandhehi katihāyatanehi katihi dhātūhi asaṅgahitā? te dhammā ekena khandhena dasahāyatanehi dasahi dhātūhi asaṅgahitā.

rūpañca dhammāyatanaṁ dhammadhātu, itthipumaṁ jīvitaṁ nāmarūpaṁ.

dve bhavā jāti jarā maccurūpaṁ, anārammaṇaṁ no cittaṁ cittena vippayuttaṁ..

visaṁsaṭṭhaṁ samuṭṭhāna-sahabhu anuparivatti.

bāhiraṁ upādā dve, visayo {dvevīsati (syā0)} esanayo subuddho..

asaṅgahitenaasaṅgahitapadaniddeso pañcamo.

6. chaṭṭhanayo

6. sampayogavippayogapadaniddeso

1. khandho

228. rūpakkhandho katihi khandhehi katihāyatanehi katihi dhātūhi sampayuttoti? natthi. katihi vippayutto? catūhi khandhehi ekenāyatanena sattahi dhātūhi vippayutto; ekenāyatanena ekāya dhātuyā kehici vippayutto.

229. vedanākkhandho ... saññākkhandho ... saṅkhārakkhandho tīhi khandhehi ekenāyatanena sattahi dhātūhi sampayutto; ekenāyatanena ekāya dhātuyā kehici sampayutto. katihi vippayutto? ekena khandhena dasahāyatanehi dasahi dhātūhi vippayutto; ekenāyatanena ekāya dhātuyā kehici vippayutto.

230. viññāṇakkhandho tīhi khandhehi sampayutto; ekenāyatanena ekāya dhātuyā kehici sampayutto. katihi vippayutto? ekena khandhena dasahāyatanehi dasahi dhātūhi vippayutto; ekenāyatanena ekāya dhātuyā kehici vippayutto.

2. āyatanaṁ

231. cakkhāyatanaṁ ...pe0 ... phoṭṭhabbāyatanaṁ ...pe0 ... sampayuttanti? natthi. katihi vippayuttaṁ ? catūhi khandhehi ekenāyatanena sattahi dhātūhi vippayuttaṁ; ekenāyatanena ekāya dhātuyā kehici vippayuttaṁ.

232. manāyatanaṁ tīhi khandhehi sampayuttaṁ; ekenāyatanena ekāya dhātuyā kehici sampayuttaṁ. katihi vippayuttaṁ? ekena khandhena dasahāyatanehi dasahi dhātūhi vippayuttaṁ; ekenāyatanena ekāya dhātuyā kehici vippayuttaṁ.

3. dhātu

233. cakkhudhātu ...pe0 ... phoṭṭhabbadhātu ...pe0 ... sampayuttāti? natthi. katihi vippayuttā? catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

234. cakkhuviññāṇadhātu ...pe0 ... manodhātu ... manoviññāṇadhātu tīhi khandhehi sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

4. saccādi

235. samudayasaccaṁ ... maggasaccaṁ tīhi khandhehi ekenāyatanena ekāya dhātuyā sampayuttaṁ; ekena khandhena ekenāyatanena ekāya dhātuyā kehici sampayuttaṁ. katihi vippayuttaṁ? ekena khandhena dasahāyatanehi soḷasahi dhātūhi vippayuttaṁ; ekenāyatanena ekāya dhātuyā kehici vippayuttaṁ.

236. nirodhasaccaṁ ... cakkhundriyaṁ ...pe0 ... kāyindriyaṁ ... itthindriyaṁ ... purisindriyaṁ ...pe0 ... sampayuttanti? natthi. katihi vippayuttaṁ? catūhi khandhehi ekenāyatanena sattahi dhātūhi vippayuttaṁ; ekenāyatanena ekāya dhātuyā kehici vippayuttaṁ.

237. manindriyaṁ tīhi khandhehi sampayuttaṁ; ekenāyatanena ekāya dhātuyā kehici sampayuttaṁ. katihi vippayuttaṁ? ekena khandhena dasahāyatanehi dasahi dhātūhi vippayuttaṁ; ekenāyatanena ekāya dhātuyā kehici vippayuttaṁ.

238. sukhindriyaṁ ... dukkhindriyaṁ ... somanassindriyaṁ ... domanassindriyaṁ tīhi khandhehi ekenāyatanena ekāya dhātuyā sampayuttaṁ; ekenāyatanena ekāya dhātuyā kehici sampayuttaṁ. katihi vippayuttaṁ? ekena khandhena dasahāyatanehi soḷasahi dhātūhi vippayuttaṁ; ekenāyatanena ekāya dhātuyā kehici vippayuttaṁ.

239. upekkhindriyaṁ tīhi khandhehi ekenāyatanena chahi dhātūhi sampayuttaṁ; ekenāyatanena ekāya dhātuyā kehici sampayuttaṁ. katihi vippayuttaṁ? ekena khandhena dasahāyatanehi ekādasahi dhātūhi vippayuttaṁ ; ekenāyatanena ekāya dhātuyā kehici vippayuttaṁ.

240. saddhindriyaṁ ... vīriyindriyaṁ ... satindriyaṁ ... samādhindriyaṁ ... paññindriyaṁ ... anaññātaññassāmītindriyaṁ ... aññindriyaṁ ... aññātāvindriyaṁ ... avijjā ... avijjāpaccayā saṅkhārā tīhi khandhehi ekenāyatanena ekāya dhātuyā sampayuttā; ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

241. saṅkhārapaccayā viññāṇaṁ tīhi khandhehi sampayuttaṁ; ekenāyatanena ekāya dhātuyā kehici sampayuttaṁ. katihi vippayuttaṁ? ekena khandhena dasahāyatanehi dasahi dhātūhi vippayuttaṁ; ekenāyatanena ekāya dhātuyā kehici vippayuttaṁ.

242. saḷāyatanapaccayā phasso tīhi khandhehi ekenāyatanena sattahi dhātūhi sampayutto; ekena khandhena ekenāyatanena ekāya dhātuyā kehici sampayutto. katihi vippayutto? ekena khandhena dasahāyatanehi dasahi dhātūhi vippayutto; ekenāyatanena ekāya dhātuyā kehici vippayutto.

243. phassapaccayā vedanā tīhi khandhehi ekenāyatanena sattahi dhātūhi sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi dasahi dhātūhi vippayuttā ; ekenāyatanena ekāya dhātuyā kehici vippayuttā.

244. vedanāpaccayā taṇhā ... taṇhāpaccayā upādānaṁ ... kammabhavo tīhi khandhehi ekenāyatanena ekāya dhātuyā sampayutto; ekena khandhena ekenāyatanena ekāya dhātuyā kehici sampayutto. katihi vippayutto ? ekena khandhena dasahāyatanehi soḷasahi dhātūhi vippayutto; ekenāyatanena ekāya dhātuyā kehici vippayutto.

245. rūpabhavo ...pe0 ... sampayuttoti? natthi. katihi vippayutto? na kehici khandhehi na kehici āyatanehi tīhi dhātūhi vippayutto.

246. arūpabhavo ... nevasaññānāsaññābhavo ... catuvokārabhavo ...pe0 ... sampayuttoti? natthi. katihi vippayutto? ekena khandhena dasahāyatanehi soḷasahi dhātūhi vippayutto; ekenāyatanena ekāya dhātuyā kehici vippayutto.

247. asaññābhavo ... ekavokārabhavo ... paridevo ...pe0 ... sampayuttoti? natthi. katihi vippayutto? catūhi khandhehi ekenāyatanena sattahi dhātūhi vippayutto; ekenāyatanena ekāya dhātuyā kehici vippayutto.

248. soko ... dukkhaṁ ... domanassaṁ tīhi khandhehi ekenāyatanena ekāya dhātuyā sampayuttaṁ; ekenāyatanena ekāya dhātuyā kehici sampayuttaṁ. katihi vippayuttaṁ? ekena khandhena dasahāyatanehi soḷasahi dhātūhi vippayuttaṁ; ekenāyatanena ekāya dhātuyā kehici vippayuttaṁ.

249. upāyāso ... satipaṭṭhānaṁ ... sammappadhānaṁ tīhi khandhehi ekenāyatanena ekāya dhātuyā sampayuttaṁ; ekena khandhena ekenāyatanena ekāya dhātuyā kehici sampayuttaṁ. katihi vippayuttaṁ? ekena khandhena dasahāyatanehi soḷasahi dhātūhi vippayuttaṁ; ekenāyatanena ekāya dhātuyā kehici vippayuttaṁ.

250. iddhipādo dvīhi khandhehi sampayutto; ekena khandhena ekenāyatanena ekāya dhātuyā kehici sampayutto. katihi vippayutto? ekena khandhena dasahāyatanehi soḷasahi dhātūhi vippayutto; ekenāyatanena ekāya dhātuyā kehici vippayutto.

251. jhānaṁ dvīhi khandhehi ekenāyatanena ekāya dhātuyā sampayuttaṁ; ekena khandhena ekenāyatanena ekāya dhātuyā kehici sampayuttaṁ. katihi vippayuttaṁ? ekena khandhena dasahāyatanehi soḷasahi dhātūhi vippayuttaṁ; ekenāyatanena ekāya dhātuyā kehici vippayuttaṁ.

252. appamaññā ... pañcindriyāni ... pañca balāni ... satta bojjhaṅgā ... ariyo aṭṭhaṅgiko maggo tīhi khandhehi ekenāyatanena ekāya dhātuyā sampayutto; ekena khandhena ekenāyatanena ekāya dhātuyā kehici sampayutto. katihi vippayutto? ekena khandhena dasahāyatanehi soḷasahi dhātūhi vippayutto; ekenāyatanena ekāya dhātuyā kehici vippayutto.

253. phasso ... cetanā ... manasikāro tīhi khandhehi ekenāyatanena sattahi dhātūhi sampayutto; ekena khandhena ekenāyatanena ekāya dhātuyā kehici sampayutto. katihi vippayutto? ekena khandhena dasahāyatanehi dasahi dhātūhi vippayutto; ekenāyatanena ekāya dhātuyā kehici vippayutto.

254. vedanā ... saññā tīhi khandhehi ekenāyatanena sattahi dhātūhi sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

255. cittaṁ tīhi khandhehi sampayuttaṁ; ekenāyatanena ekāya dhātuyā kehici sampayuttaṁ. katihi vippayuttaṁ? ekena khandhena dasahāyatanehi dasahi dhātūhi vippayuttaṁ; ekenāyatanena ekāya dhātuyā kehici vippayuttaṁ.

256. adhimokkho tīhi khandhehi ekenāyatanena dvīhi dhātūhi sampayutto; ekena khandhena ekenāyatanena ekāya dhātuyā kehici sampayutto. katihi vippayutto? ekena khandhena dasahāyatanehi pannarasahi dhātūhi vippayutto; ekenāyatanena ekāya dhātuyā kehici vippayutto.

5. tikaṁ

257. kusalā dhammā ... akusalā dhammā katihi khandhehi katihāyatanehi katihi dhātūhi sampayuttāti? natthi. katihi vippayuttā ? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

258. sukhāya vedanāya sampayuttā dhammā ... dukkhāya vedanāya sampayuttā dhammā ekena khandhena sampayuttā ; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi pannarasahi dhātūhi vippayuttā; ekenāyatanena ekāya dhātuyā kehici vippayuttā.

259. adukkhamasukhāya vedanāya sampayuttā dhammā ekena khandhena sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi ekādasahi dhātūhi vippayuttā; ekenāyatanena ekāya dhātuyā kehici vippayuttā.

260. vipākā dhammā ...pe0 ... sampayuttāti? natthi. katihi vippayuttā? ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

261. vipākadhammadhammā ... saṁkiliṭṭhasaṁkilesikā dhammā ...pe0 ... sampayuttāti? natthi. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

262. nevavipākanavipākadhammadhammā ... anupādinnupādāniyā dhammā ...pe0 ... sampayuttāti ? natthi. katihi vippayuttā? na kehici khandhehi na kehici āyatanehi pañcahi dhātūhi vippayuttā.

263. anupādinnaanupādāniyā dhammā ... asaṁkiliṭṭhaasaṁkilesikā dhammā ...pe0 ... sampayuttāti? natthi. katihi vippayuttā? na kehici khandhehi na kehici āyatanehi chahi dhātūhi vippayuttā.

264. savitakkasavicārā dhammā ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi pannarasahi dhātūhi vippayuttā; ekenāyatanena ekāya dhātuyā kehici vippayuttā.

265. avitakkavicāramattā dhammā ... pītisahagatā dhammā ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

266. avitakkaavicārā dhammā ...pe0 ... sampayuttāti? natthi. katihi vippayuttā? na kehici khandhehi na kehici āyatanehi ekāya dhātuyā vippayuttā.

267. sukhasahagatā dhammā ekena khandhena sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi pannarasahi dhātūhi vippayuttā; ekenāyatanena ekāya dhātuyā kehici vippayuttā.

268. upekkhāsahagatā dhammā ekena khandhena sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi ekādasahi dhātūhi vippayuttā; ekenāyatanena ekāya dhātuyā kehici vippayuttā.

269. dassanena pahātabbā dhammā bhāvanāya pahātabbā dhammā ... dassanena pahātabbahetukā dhammā ... bhāvanāya pahātabbahetukā dhammā ... ācayagāmino dhammā ... apacayagāmino dhammā ... sekkhā dhammā ... asekkhā dhammā ... mahaggatā dhammā ...pe0 ... sampayuttāti? natthi. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

270. appamāṇā dhammā ... paṇītā dhammā ...pe0 ... sampayuttāti? natthi. katihi vippayuttā? na kehici khandhehi na kehici āyatanehi chahi dhātūhi vippayuttā.

271. parittārammaṇā dhammā ...pe0 ... sampayuttāti? natthi. katihi vippayuttā? ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

272. mahaggatārammaṇā dhammā ... appamāṇārammaṇā dhammā ... hīnā dhammā ... micchattaniyatā dhammā ... sammattaniyatā dhammā ... maggārammaṇā dhammā ... maggahetukā dhammā ... maggādhipatino dhammā ...pe0 ... sampayuttāti? natthi. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

273. anuppannā dhammā ...pe0 ... sampayuttāti? natthi. katihi vippayuttā? na kehici khandhehi na kehici āyatanehi pañcahi dhātūhi vippayuttā.

274. atītārammaṇā dhammā ...pe0 ... anāgatārammaṇā dhammā ...pe0 ... sampayuttāti? natthi. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

275. paccuppannārammaṇā dhammā ... ajjhattārammaṇā dhammā ... bahiddhārammaṇā dhammā ... ajjhattabahiddhārammaṇā dhammā ...pe0 ... sampayuttāti? natthi. katihi vippayuttā? ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

276. sanidassanasappaṭighā dhammā ... anidassanasappaṭighā dhammā ...pe0 ... sampayuttāti ? natthi. katihi vippayuttā? catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

6. dukaṁ

277. hetū dhammā ... hetū ceva sahetukā ca dhammā ... hetū ceva hetusampayuttā ca dhammā tīhi khandhehi ekenāyatanena ekāya dhātuyā sampayuttā; ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

278. sahetukā dhammā ... hetusampayuttā dhammā ...pe0 ... sampayuttāti? natthi. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

279. sahetukā ceva na ca hetū dhammā ... hetusampayuttā ceva na ca hetū dhammā ... na hetusahetukā dhammā ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

280. appaccayā dhammā ... asaṅkhatā dhammā ... sanidassanā dhammā ... sappaṭighā dhammā ... rūpino dhammā ...pe0 ... sampayuttāti? natthi. katihi vippayuttā? catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

281. lokuttarā dhammā ...pe0 ... sampayuttāti? natthi. katihi vippayuttā? na kehici khandhehi na kehici āyatanehi chahi dhātūhi vippayuttā.

282. āsavā dhammā ... āsavā ceva sāsavā ca dhammā ... āsavā ceva āsavasampayuttā ca dhammā tīhi khandhehi ekenāyatanena ekāya dhātuyā sampayuttā; ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

283. anāsavā dhammā ... āsavavippayuttā anāsavā dhammā ...pe0 ... sampayuttāti? natthi. katihi vippayuttā? na kehici khandhehi na kehici āyatanehi chahi dhātūhi vippayuttā.

284. āsavasampayuttā dhammā ...pe0 ... sampayuttāti? natthi. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

285. āsavasampayuttā ceva no ca āsavā dhammā ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

286. saṁyojanā dhammā ... ganthā dhammā ... oghā dhammā ... yogā dhammā ... nīvaraṇā dhammā ... parāmāsā dhammā ... parāmāsā ceva parāmaṭṭhā ca dhammā tīhi khandhehi ekenāyatanena ekāya dhātuyā sampayuttā; ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

287. aparāmaṭṭhā dhammā ... parāmāsavippayuttā aparāmaṭṭhā dhammā sampayuttāti? natthi. katihi vippayuttā? na kehici khandhehi na kehici āyatanehi chahi dhātūhi vippayuttā.

288. parāmāsasampayuttā dhammā ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

289. sārammaṇā dhammā ...pe0 ... sampayuttāti? natthi. katihi vippayuttā? ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

290. anārammaṇā dhammā ... cittavippayuttā dhammā ... cittavisaṁsaṭṭhā dhammā ... upādā dhammā ...pe0 ... sampayuttāti? natthi. katihi vippayuttā? catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

291. cittā dhammā tīhi khandhehi sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

292. cetasikā dhammā ... cittasampayuttā dhammā ... cittasaṁsaṭṭhā dhammā ... cittasaṁsaṭṭhasamuṭṭhānā dhammā ... cittasaṁsaṭṭhasamuṭṭhānasahabhuno dhammā ... cittasaṁsaṭṭhasamuṭṭhānānuparivattino dhammā ekena khandhena ekenāyatanena sattahi dhātūhi sampayuttā. katihi vippayuttā? ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

293. anupādinnā dhammā ...pe0 ... sampayuttāti? natthi. katihi vippayuttā? na kehici khandhehi na kehici āyatanehi pañcahi dhātūhi vippayuttā.

294. upādānā dhammā ... kilesā dhammā ... kilesā ceva saṁkilesikā ca dhammā ... kilesā ceva saṁkiliṭṭhā ca dhammā ... kilesā ceva kilesasampayuttā ca dhammā tīhi khandhehi ekenāyatanena ekāya dhātuyā sampayuttā; ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

295. asaṁkilesikā dhammā ... kilesavippayuttā asaṁkilesikā dhammā ...pe0 ... sampayuttāti ? natthi. katihi vippayuttā? na kehici khandhehi na kehici āyatanehi chahi dhātūhi vippayuttā.

296. saṁkiliṭṭhā dhammā ... kilesasampayuttā dhammā ...pe0 ... sampayuttāti? natthi. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

297. saṁkiliṭṭhā ceva no ca kilesā dhammā ... kilesasampayuttā ceva no ca kilesā dhammā ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

298. dassanena pahātabbā dhammā ... bhāvanāya pahātabbā dhammā ... dassanena pahātabbahetukā dhammā ... bhāvanāya pahātabbahetukā dhammā ... sampayuttāti? natthi. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

299. savitakkā dhammā ... savicārā dhammā ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi pannarasahi dhātūhi vippayuttā; ekenāyatanena ekāya dhātuyā kehici vippayuttā.

300. avitakkā dhammā ... avicārā dhammā ...pe0 ... sampayuttāti? natthi. katihi vippayuttā? na kehici khandhehi na kehici āyatanehi ekāya dhātuyā vippayuttā.

301. sappītikā dhammā ... pītisahagatā dhammā ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

302. sukhasahagatā dhammā ekena khandhena sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi pannarasahi dhātūhi vippayuttā; ekenāyatanena ekāya dhātuyā kehici vippayuttā.

303. upekkhāsahagatā dhammā ekena khandhena sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi ekādasahi dhātūhi vippayuttā; ekenāyatanena ekāya dhātuyā kehici vippayuttā.

304. na kāmāvacarā dhammā ... apariyāpannā dhammā ... anuttarā dhammā ...pe0 ... sampayuttāti? natthi. katihi vippayuttā? na kehici khandhehi na kehici āyatanehi chahi dhātūhi vippayuttā.

305. rūpāvacarā dhammā ... arūpāvacarā dhammā ... niyyānikā dhammā ... niyatā dhammā ... saraṇā dhammā katihi khandhehi katihāyatanehi katihi dhātūhi sampayuttāti? natthi. katihi vippayuttā? ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

dhammāyatanaṁ dhammadhātu, dukkhasaccañca jīvitaṁ.

saḷāyatanaṁ nāmarūpaṁ, cattāro ca mahābhavā..

jāti jarā ca maraṇaṁ, tikesvekūnavīsati.

gocchakesu ca paññāsa, aṭṭha cūḷantare padā..

mahantare pannarasa, aṭṭhārasa tato pare.

tevīsa padasataṁ etaṁ, sampayoge na labbhatīti..

sampayogavippayogapadaniddeso chaṭṭho.

7. sattamanayo

7. sampayuttenavippayuttapadaniddeso

306. vedanākkhandhena ye dhammā ... saññākkhandhena ye dhammā ... saṅkhārakkhandhena ye dhammā ... viññāṇakkhandhena ye dhammā ... manāyatanena ye dhammā sampayuttā, tehi dhammehi ye dhammā vippayuttā, te dhammā katihi khandhehi katihāyatanehi katihi dhātūhi vippayuttā? te dhammā catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

307. cakkhuviññāṇadhātuyā ye dhammā ...pe0 ... manodhātuyā ye dhammā ... manoviññāṇadhātuyā ye dhammā sampayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi ekāya dhātuyā vippayuttā.

308. manindriyena ye dhammā sampayuttā, tehi dhammehi ye dhammā vippayuttā ... te dhammā catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

309. upekkhindriyena ye dhammā sampayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi pañcahi dhātūhi vippayuttā.

310. saṅkhārapaccayā viññāṇena ye dhammā ... saḷāyatanapaccayā phassena ye dhammā ... phassapaccayā vedanāya ye dhammā ... phassena ye dhammā ... vedanāya ye dhammā ... saññāya ye dhammā ... cetanāya ye dhammā ... cittena ye dhammā ... manasikārena ye dhammā sampayuttā, tehi dhammehi ye dhammā vippayuttā ... te dhammā catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

311. adhimokkhena ye dhammā sampayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi ekāya dhātuyā vippayuttā.

312. adukkhamasukhāya vedanāya sampayuttehi dhammehi ye dhammā ... upekkhāsahagatehi dhammehi ye dhammā sampayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi pañcahi dhātūhi vippayuttā.

313. savitakkasavicārehi dhammehi ye dhammā sampayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi ekāya dhātuyā vippayuttā.

314. cittehi dhammehi ye dhammā ... cetasikehi dhammehi ye dhammā ... cittasampayuttehi dhammehi ye dhammā ... cittasaṁsaṭṭhehi dhammehi ye dhammā ... cittasaṁsaṭṭhasamuṭṭhānehi dhammehi ye dhammā ... cittasaṁsaṭṭhasamuṭṭhānasahabhūhi dhammehi ye dhammā ... cittasaṁsaṭṭhasamuṭṭhānānuparivattīhi dhammehi ye dhammā sampayuttā, tehi dhammehi ye dhammā vippayuttā ... te dhammā catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

315. savitakkehi dhammehi ye dhammā ... savicārehi dhammehi ye dhammā sampayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi ekāya dhātuyā vippayuttā.

316. upekkhāsahagatehi dhammehi ye dhammā sampayuttā, tehi dhammehi ye dhammā vippayuttā, te dhammā katihi khandhehi katihāyatanehi katihi dhātūhi vippayuttā? te dhammā na kehici khandhehi na kehici āyatanehi pañcahi dhātūhi vippayuttā.

khandhā caturo āyatanañca mekaṁ.

dhātūsu satta dvepi ca indriyato..

tayo paṭicca tathariva phassapañcamā.

adhimuccanā manasi tikesu tīṇi..

sattantarā dve ca manena yuttā.

vitakkavicāraṇā upekkhakāya cāti..

sampayuttenavippayuttapadaniddeso sattamo.

8. aṭṭhamanayo

8. vippayuttenasampayuttapadaniddeso

317. rūpakkhandhena ye dhammā vippayuttā, te dhammā katihi khandhehi katihāyatanehi katihi dhātūhi sampayuttāti? natthi.

318. vedanākkhandhena ye dhammā ... saññākkhandhena ye dhammā ... saṅkhārakkhandhena ye dhammā ... viññāṇakkhandhena ye dhammā ...pe0 ... saraṇehi dhammehi ye dhammā ... araṇehi dhammehi ye dhammā vippayuttā, te dhammā katihi khandhehi katihāyatanehi katihi dhātūhi sampayuttāti? natthi.

dhammāyatanaṁ dhammadhātu, atha jīvitaṁ nāmarūpaṁ.

saḷāyatanaṁ jātijarāmataṁ, dve ca tike na labbhare..

paṭhamantare satta ca, gocchake dasa aparante.

cuddasa cha ca matthake, iccete sattacattālīsa dhammā.

samucchede na labbhanti, moghapucchakena cāti..

vippayuttenasampayuttapadaniddeso aṭṭhamo.

9. navamanayo

9. sampayuttenasampayuttapadaniddeso

319. vedanākkhandhena ye dhammā ... saññākkhandhena ye dhammā ... saṅkhārakkhandhena ye dhammā sampayuttā, tehi dhammehi ye dhammā sampayuttā, te dhammā katihi khandhehi katihāyatanehi katihi dhātūhi sampayuttā? te dhammā tīhi khandhehi ekenāyatanena sattahi dhātūhi sampayuttā; ekenāyatanena ekāya dhātuyā kehici sampayuttā.

320. viññāṇakkhandhena ye dhammā ... manāyatanena ye dhammā ... cakkhuviññāṇadhātuyā ye dhammā ...pe0 ... manodhātuyā ye dhammā ... manoviññāṇadhātuyā ye dhammā sampayuttā, tehi dhammehi ye dhammā sampayuttā ...pe0 ... te dhammā tīhi khandhehi sampayuttā; ekenāyatanena ekāya dhātuyā kehici sampayuttā.

321. samudayasaccena ye dhammā ... maggasaccena ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena ekāya dhātuyā sampayuttā; ekena khandhena ekenāyatanena ekāya dhātuyā kehici sampayuttā.

322. manindriyena ye dhammā sampayuttā, tehi dhammehi ye dhammā sampayuttā ... te dhammā tīhi khandhehi sampayuttā; ekenāyatanena ekāya dhātuyā kehici sampayuttā.

323. sukhindriyena ye dhammā ... dukkhindriyena ye dhammā ... somanassindriyena ye dhammā ... domanassindriyena ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena ekāya dhātuyā sampayuttā; ekenāyatanena ekāya dhātuyā kehici sampayuttā.

324. upekkhindriyena ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena chahi dhātūhi sampayuttā; ekenāyatanena ekāya dhātuyā kehici sampayuttā.

325. saddhindriyena ye dhammā ... vīriyindriyena ye dhammā ... satindriyena ye dhammā ... samādhindriyena ye dhammā ... paññindriyena ye dhammā ... anaññātaññassāmītindriyena ye dhammā ... aññindriyena ye dhammā ... aññātāvindriyena ye dhammā ... avijjāya ye dhammā ... avijjāpaccayā saṅkhārehi ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena ekāya dhātuyā sampayuttā; ekena khandhena ekenāyatanena ekāya dhātuyā kehici sampayuttā.

326. saṅkhārapaccayā viññāṇena ye dhammā sampayuttā, tehi dhammehi ye dhammā sampayuttā ... te dhammā tīhi khandhehi sampayuttā; ekenāyatanena ekāya dhātuyā kehici sampayuttā.

327. saḷāyatanapaccayā phassena ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena sattahi dhātūhi sampayuttā; ekena khandhena ekenāyatanena ekāya dhātuyā kehici sampayuttā.

328. phassapaccayā vedanāya ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena sattahi dhātūhi sampayuttā; ekenāyatanena ekāya dhātuyā kehici sampayuttā.

329. vedanāpaccayā taṇhāya ye dhammā ... taṇhāpaccayā upādānena ye dhammā ... kammabhavena ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena ekāya dhātuyā sampayuttā; ekena khandhena ekenāyatanena ekāya dhātuyā kehici sampayuttā.

330. sokena ye dhammā ... dukkhena ye dhammā ... domanassena ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena ekāya dhātuyā sampayuttā; ekenāyatanena ekāya dhātuyā kehici sampayuttā.

331. upāyāsena ye dhammā ... satipaṭṭhānena ye dhammā ... sammappadhānena ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena ekāya dhātuyā sampayuttā; ekena khandhena ekenāyatanena ekāya dhātuyā kehici sampayuttā.

332. iddhipādena ye dhammā sampayuttā, tehi dhammehi ye dhammā sampayuttā ... te dhammā dvīhi khandhehi sampayuttā; ekenāyatanena ekāya dhātuyā kehici sampayuttā.

333. jhānena ye dhammā sampayuttā, tehi dhammehi ye dhammā sampayuttā ... te dhammā dvīhi khandhehi ekenāyatanena ekāya dhātuyā sampayuttā; ekena khandhena ekenāyatanena ekāya dhātuyā kehici sampayuttā.

334. appamaññāya ye dhammā ... pañcahi indriyehi ye dhammā ... pañcahi balehi ye dhammā ... sattahi bojjhaṅgehi ye dhammā ... ariyena aṭṭhaṅgikena maggena ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena ekāya dhātuyā sampayuttā; ekena khandhena ekenāyatanena ekāya dhātuyā kehici sampayuttā.

335. phassena ye dhammā ... cetanāya ye dhammā ... manasikārena ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena sattahi dhātūhi sampayuttā; ekena khandhena ekenāyatanena ekāya dhātuyā kehici sampayuttā.

336. vedanāya ye dhammā ... saññāya ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena sattahi dhātūhi sampayuttā; ekenāyatanena ekāya dhātuyā kehici sampayuttā.

337. cittena ye dhammā sampayuttā, tehi dhammehi ye dhammā sampayuttā ... te dhammā tīhi khandhehi sampayuttā; ekenāyatanena ekāya dhātuyā kehici sampayuttā.

338. adhimokkhena ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena dvīhi dhātūhi sampayuttā; ekena khandhena ekenāyatanena ekāya dhātuyā kehici sampayuttā.

339. sukhāya vedanāya sampayuttehi dhammehi ye dhammā ... dukkhāya vedanāya sampayuttehi dhammehi ye dhammā ... adukkhamasukhāya vedanāya sampayuttehi dhammehi ye dhammā sampayuttā, tehi dhammehi ye dhammā sampayuttā ... te dhammā ekena khandhena sampayuttā; ekenāyatanena ekāya dhātuyā kehici sampayuttā.

340. savitakkasavicārehi dhammehi ye dhammā ... avitakkavicāramattehi dhammehi ye dhammā ... pītisahagatehi dhammehi ye dhammā sampayuttā, tehi dhammehi ye dhammā sampayuttā ... te dhammā ekena khandhena ekenāyatanena ekāya dhātuyā kehici sampayuttā.

341. sukhasahagatehi dhammehi ye dhammā ... upekkhāsahagatehi dhammehi ye dhammā sampayuttā, tehi dhammehi ye dhammā sampayuttā ... te dhammā ekena khandhena sampayuttā; ekenāyatanena ekāya dhātuyā kehici sampayuttā.

342. hetūhi dhammehi ye dhammā ... hetūhi ceva sahetukehi ca dhammehi ye dhammā ... hetūhi ceva hetusampayuttehi ca dhammehi ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena ekāya dhātuyā sampayuttā; ekena khandhena ekenāyatanena ekāya dhātuyā kehici sampayuttā.

343. sahetukehi ceva na ca hetūhi dhammehi ye dhammā ... hetusampayuttehi ceva na ca hetūhi dhammehi ye dhammā ... na hetusahetukehi dhammehi ye dhammā sampayuttā, tehi dhammehi {na hetūhi sahetukehi (bahūsu)} ye dhammā sampayuttā ... te dhammā ekena khandhena ekenāyatanena ekāya dhātuyā kehici sampayuttā.

344. āsavehi dhammehi ye dhammā ... āsavehi ceva sāsavehi ca dhammehi ye dhammā ... āsavehi ceva āsavasampayuttehi ca dhammehi ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena ekāya dhātuyā sampayuttā; ekena khandhena ekenāyatanena ekāya dhātuyā kehici sampayuttā.

345. āsavasampayuttehi ceva no ca āsavehi dhammehi ye dhammā sampayuttā, tehi dhammehi ye dhammā sampayuttā ... te dhammā ekena khandhena ekenāyatanena ekāya dhātuyā kehici sampayuttā.

346. saṁyojanehi ... ganthehi ... oghehi ... yogehi ... nīvaraṇehi ... parāmāsehi dhammehi ye dhammā ... parāmāsehi ceva parāmaṭṭhehi ca dhammehi ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena ekāya dhātuyā sampayuttā; ekena khandhena ekenāyatanena ekāya dhātuyā kehici sampayuttā.

347. parāmāsasampayuttehi dhammehi ye dhammā sampayuttā, tehi dhammehi ye dhammā sampayuttā ... te dhammā ekena khandhena ekenāyatanena ekāya dhātuyā kehici sampayuttā.

348. cittehi dhammehi ye dhammā sampayuttā, tehi dhammehi ye dhammā sampayuttā ... te dhammā tīhi khandhehi sampayuttā; ekenāyatanena ekāya dhātuyā kehici sampayuttā.

349. cetasikehi dhammehi ye dhammā ... cittasampayuttehi dhammehi ye dhammā ... cittasaṁsaṭṭhehi dhammehi ye dhammā ... cittasaṁsaṭṭhasamuṭṭhānehi dhammehi ye dhammā ... cittasaṁsaṭṭhasamuṭṭhānasahabhūhi dhammehi ye dhammā ... cittasaṁsaṭṭhasamuṭṭhānānuparivattīhi dhammehi ye dhammā sampayuttā, tehi dhammehi ye dhammā sampayuttā ... te dhammā ekena khandhena ekenāyatanena sattahi dhātūhi sampayuttā.

350. upādānehi dhammehi ye dhammā ... kilesehi dhammehi ye dhammā ... kilesehi ceva saṁkilesikehi ca dhammehi ye dhammā ... kilesehi ceva saṁkiliṭṭhehi ca dhammehi ye dhammā ... kilesehi ceva kilesasampayuttehi ca dhammehi ye dhammā sampayuttā, tehi dhammehi ye dhammā sampayuttā ... te dhammā tīhi khandhehi ekenāyatanena ekāya dhātuyā sampayuttā; ekena khandhena ekenāyatanena ekāya dhātuyā kehici sampayuttā.

351. saṁkiliṭṭhehi ceva no ca kilesehi dhammehi ye dhammā ... kilesasampayuttehi ceva no ca kilesehi dhammehi ye dhammā ... savitakkehi dhammehi ye dhammā ... savicārehi dhammehi ye dhammā ... sappītikehi dhammehi ye dhammā ... pītisahagatehi dhammehi ye dhammā sampayuttā, tehi dhammehi ye dhammā sampayuttā ... te dhammā ekena khandhena ekenāyatanena ekāya dhātuyā kehici sampayuttā.

352. sukhasahagatehi dhammehi ye dhammā ... upekkhāsahagatehi dhammehi ye dhammā sampayuttā, tehi dhammehi ye dhammā sampayuttā, te dhammā katihi khandhehi katihāyatanehi katihi dhātūhi sampayuttā? te dhammā ekena khandhena sampayuttā; ekenāyatanena ekāya dhātuyā kehici sampayuttā.

arūpakkhandhā cattāro, manāyatanameva ca.

viññāṇadhātuyo satta, dve saccā cuddasindriyā..

paccaye dvādasa padā, tato upari soḷasa.

tikesu aṭṭha gocchake, tecattālīsameva ca..

mahantaraduke satta, padā piṭṭhi dukesu cha.

navamassa padassete, niddese saṅgahaṁ gatāti..

sampayuttenasampayuttapadaniddeso navamo.

10. dasamanayo

10. vippayuttenavippayuttapadaniddeso

353. rūpakkhandhena ye dhammā vippayuttā, tehi dhammehi ye dhammā vippayuttā, te dhammā katihi khandhehi katihāyatanehi katihi dhātūhi vippayuttā? te dhammā catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

354. vedanākkhandhena ye dhammā ... saññākkhandhena ye dhammā ... saṅkhārakkhandhena ye dhammā ... viññāṇakkhandhena ye dhammā ... manāyatanena ye dhammā vippayuttā, tehi dhammehi ye dhammā vippayuttā ...pe0 ... te dhammā ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

355. cakkhāyatanena ye dhammā ...pe0 ... phoṭṭhabbāyatanena ye dhammā ... cakkhudhātuyā ye dhammā ...pe0 ... phoṭṭhabbadhātuyā ye dhammā vippayuttā, tehi dhammehi ye dhammā vippayuttā ... te dhammā catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

356. cakkhuviññāṇadhātuyā ye dhammā ...pe0 ... manoviññāṇadhātuyā ye dhammā ... samudayasaccena ye dhammā ... maggasaccena ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

357. nirodhasaccena ye dhammā ... cakkhundriyena ye dhammā ...pe0 ... kāyindriyena ye dhammā.. itthindriyena ye dhammā ... purisindriyena ye dhammā vippayuttā, tehi dhammehi ye dhammā vippayuttā ... te dhammā catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

358. manindriyena ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

359. sukhindriyena ye dhammā ... dukkhindriyena ye dhammā ... somanassindriyena ye dhammā ... domanassindriyena ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

360. upekkhindriyena ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi ekādasahi dhātūhi vippayuttā; ekenāyatanena ekāya dhātuyā kehici vippayuttā.

361. saddhindriyena ye dhammā ... vīriyindriyena ye dhammā ... satindriyena ye dhammā ... samādhindriyena ye dhammā ... paññindriyena ye dhammā ... anaññātaññassāmītindriyena ye dhammā ... aññindriyena ye dhammā ... aññātāvindriyena ye dhammā ... avijjāya ye dhammā ... avijjāpaccayā saṅkhārehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

362. saṅkhārapaccayā viññāṇena ye dhammā ... saḷāyatanapaccayā phassena ye dhammā ... phassapaccayā vedanāya ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

363. vedanāpaccayā taṇhāya ye dhammā ... taṇhāpaccayā upādānena ye dhammā ... kammabhavena ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

364. rūpabhavena ye dhammā vippayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi tīhi dhātūhi vippayuttā.

365. asaññābhavena ye dhammā ... ekavokārabhavena ye dhammā ... paridevena ye dhammā vippayuttā, tehi dhammehi ye dhammā vippayuttā ... te dhammā catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

366. arūpabhavena ye dhammā ... nevasaññānāsaññābhavena ye dhammā ... catuvokārabhavena ye dhammā ... sokena ye dhammā ... dukkhena ye dhammā ... domanassena ye dhammā ... upāyāsena ye dhammā ... satipaṭṭhānena ye dhammā ... sammappadhānena ye dhammā ... iddhipādena ye dhammā ... jhānena ye dhammā ... appamaññāya ye dhammā ... pañcahi indriyehi ye dhammā ... pañcahi balehi ye dhammā ... sattahi bojjhaṅgehi ye dhammā ... ariyena aṭṭhaṅgikena maggena ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

367. phassena ye dhammā ... vedanāya ye dhammā ... saññāya ye dhammā ... cetanāya ye dhammā ... cittena ye dhammā ... manasikārena ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

368. adhimokkhena ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi pannarasahi dhātūhi vippayuttā; ekenāyatanena ekāya dhātuyā kehici vippayuttā.

1. tikaṁ

369. kusalehi dhammehi ye dhammā ... akusalehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

370. sukhāya vedanāya sampayuttehi dhammehi ye dhammā ... dukkhāya vedanāya sampayuttehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi pannarasahi dhātūhi vippayuttā; ekenāyatanena ekāya dhātuyā kehici vippayuttā.

371. adukkhamasukhāya vedanāya sampayuttehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi ekādasahi dhātūhi vippayuttā; ekenāyatanena ekāya dhātuyā kehici vippayuttā.

372. vipākehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

373. vipākadhammadhammehi ye dhammā ... saṁkiliṭṭhasaṁkilesikehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

374. nevavipākanavipākadhammadhammehi ye dhammā ... anupādinnupādāniyehi dhammehi ye dhammā vippayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi pañcahi dhātūhi vippayuttā.

375. anupādinnaanupādāniyehi dhammehi ye dhammā ... asaṁkiliṭṭhaasaṁkilesikehi dhammehi ye dhammā vippayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi chahi dhātūhi vippayuttā.

376. savitakkasavicārehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi pannarasahi dhātūhi vippayuttā; ekenāyatanena ekāya dhātuyā kehici vippayuttā.

377. avitakkavicāramattehi dhammehi ye dhammā ... pītisahagatehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

378. avitakkaavicārehi dhammehi ye dhammā vippayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi ekāya dhātuyā vippayuttā.

379. sukhasahagatehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi pannarasahi dhātūhi vippayuttā; ekenāyatanena ekāya dhātuyā kehici vippayuttā.

380. upekkhāsahagatehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi ekādasahi dhātūhi vippayuttā; ekenāyatanena ekāya dhātuyā kehici vippayuttā.

381. dassanena pahātabbehi dhammehi ye dhammā ... bhāvanāya pahātabbehi dhammehi ye dhammā ... dassanena pahātabbahetukehi dhammehi ye dhammā ... bhāvanāya pahātabbahetukehi dhammehi ye dhammā ... ācayagāmīhi dhammehi ye dhammā ... apacayagāmīhi dhammehi ye dhammā ... sekkhehi dhammehi ye dhammā ... asekkhehi dhammehi ye dhammā ... mahaggatehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

382. appamāṇehi dhammehi ye dhammā ... paṇītehi dhammehi ye dhammā vippayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi chahi dhātūhi vippayuttā.

383. parittārammaṇehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

384. mahaggatārammaṇehi dhammehi ye dhammā ... appamāṇārammaṇehi dhammehi ye dhammā ... hīnehi dhammehi ye dhammā ... micchattaniyatehi dhammehi ye dhammā ... sammattaniyatehi dhammehi ye dhammā ... maggārammaṇehi dhammehi ye dhammā ... maggahetukehi dhammehi ye dhammā ... maggādhipatīhi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

385. anuppannehi dhammehi ye dhammā vippayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi pañcahi dhātūhi vippayuttā.

386. atītārammaṇehi dhammehi ye dhammā ... anāgatārammaṇehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

387. paccuppannārammaṇehi dhammehi ye dhammā ... ajjhattārammaṇehi dhammehi ye dhammā ... bahiddhārammaṇehi dhammehi ye dhammā ... ajjhattabahiddhārammaṇehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

388. sanidassanasappaṭighehi dhammehi ye dhammā ... anidassanasappaṭighehi dhammehi ye dhammā vippayuttā, tehi dhammehi ye dhammā vippayuttā ... te dhammā catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

2. dukaṁ

389. hetūhi dhammehi ye dhammā ... sahetukehi dhammehi ye dhammā ... hetusampayuttehi dhammehi ye dhammā ... hetūhi ceva sahetukehi ca dhammehi ye dhammā ... sahetukehi ceva na ca hetūhi dhammehi ye dhammā ... hetūhi ceva hetusampayuttehi ca dhammehi ye dhammā ... hetusampayuttehi ceva na ca hetūhi dhammehi ye dhammā ... na hetusahetukehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

390. appaccayehi dhammehi ye dhammā ... asaṅkhatehi dhammehi ye dhammā ... sanidassanehi dhammehi ye dhammā ... sappaṭighehi dhammehi ye dhammā ... rūpīhi dhammehi ye dhammā vippayuttā, tehi dhammehi ye dhammā vippayuttā ... te dhammā catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

391. lokuttarehi dhammehi ye dhammā vippayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi chahi dhātūhi vippayuttā.

392. āsavehi dhammehi ye dhammā ... āsavasampayuttehi dhammehi ye dhammā ... āsavehi ceva sāsavehi ca dhammehi ye dhammā ... āsavehi ceva āsavasampayuttehi ca dhammehi ye dhammā ... āsavasampayuttehi ceva no ca āsavehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

393. anāsavehi dhammehi ye dhammā ... āsavavippayuttehi anāsavehi dhammehi ye dhammā vippayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi chahi dhātūhi vippayuttā.

394. saṁyojanehi dhammehi ye dhammā ... ganthehi dhammehi ye dhammā ... oghehi dhammehi ye dhammā ... yogehi dhammehi ye dhammā ... nīvaraṇehi dhammehi ye dhammā ... parāmāsehi dhammehi ye dhammā ... parāmāsasampayuttehi dhammehi ye dhammā ... parāmāsehi ceva parāmaṭṭhehi ca dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

395. aparāmaṭṭhehi dhammehi ye dhammā ... parāmāsavippayuttehi aparāmaṭṭhehi dhammehi ye dhammā vippayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi chahi dhātūhi vippayuttā.

396. sārammaṇehi dhammehi ye dhammā ... cittehi dhammehi ye dhammā ... cetasikehi dhammehi ye dhammā ... cittasampayuttehi dhammehi ye dhammā ... cittasaṁsaṭṭhehi dhammehi ye dhammā ... cittasaṁsaṭṭhasamuṭṭhānehi dhammehi ye dhammā ... cittasaṁsaṭṭhasamuṭṭhānasahabhūhi dhammehi ye dhammā ... cittasaṁsaṭṭhasamuṭṭhānānuparivattīhi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

397. anārammaṇehi {anupādiṇṇehi (sī0 ka0)} dhammehi ye dhammā ... cittavippayuttehi dhammehi ye dhammā ... cittavisaṁsaṭṭhehi dhammehi ye dhammā ... upādādhammehi ye dhammā vippayuttā, tehi dhammehi ye dhammā vippayuttā ... te dhammā catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

398. anupādinnehi dhammehi ye dhammā vippayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi pañcahi dhātūhi vippayuttā.

399. upādānehi dhammehi ye dhammā ... kilesehi dhammehi ye dhammā ... saṁkiliṭṭhehi dhammehi ye dhammā ... kilesasampayuttehi dhammehi ye dhammā ... kilesehi ceva saṁkilesikehi ca dhammehi ye dhammā ... kilesehi ceva saṁkiliṭṭhehi ca dhammehi ye dhammā ... saṁkiliṭṭhehi ceva no ca kilesehi dhammehi ye dhammā ... kilesehi ceva kilesasampayuttehi ca dhammehi ye dhammā ... kilesasampayuttehi ceva no ca kilesehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

400. asaṁkilesikehi dhammehi ye dhammā ... kilesavippayuttehi asaṁkilesikehi dhammehi ye dhammā vippayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi chahi dhātūhi vippayuttā.

401. dassanena pahātabbehi dhammehi ye dhammā ... bhāvanāya pahātabbehi dhammehi ye dhammā ... dassanena pahātabbahetukehi dhammehi ye dhammā ... bhāvanāya pahātabbahetukehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

402. savitakkehi dhammehi ye dhammā ... savicārehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi pannarasahi dhātūhi vippayuttā; ekenāyatanena ekāya dhātuyā kehici vippayuttā.

403. avitakkehi dhammehi ye dhammā ... avicārehi dhammehi ye dhammā vippayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi ekāya dhātuyā vippayuttā.

404. sappītikehi dhammehi ye dhammā ... pītisahagatehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

405. sukhasahagatehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi pannarasahi dhātūhi vippayuttā; ekenāyatanena ekāya dhātuyā kehici vippayuttā.

406. upekkhāsahagatehi dhammehi ye dhammā vippayuttā, tehi dhammehi ye dhammā vippayuttā ... te dhammā ekena khandhena dasahāyatanehi ekādasahi dhātūhi vippayuttā; ekenāyatanena ekāya dhātuyā kehici vippayuttā.

407. na kāmāvacarehi dhammehi ye dhammā ... apariyāpannehi dhammehi ye dhammā ... anuttarehi dhammehi ye dhammā vippayuttā, tehi dhammehi ye dhammā vippayuttā ... te dhammā na kehici khandhehi na kehici āyatanehi chahi dhātūhi vippayuttā.

408. rūpāvacarehi dhammehi ye dhammā ... arūpāvacarehi dhammehi ye dhammā ... niyyānikehi dhammehi ye dhammā ... niyatehi dhammehi ye dhammā ... saraṇehi dhammehi ye dhammā vippayuttā, tehi dhammehi ye dhammā vippayuttā, te dhammā katihi khandhehi katihāyatanehi katihi dhātūhi vippayuttā? te dhammā ekena khandhena dasahāyatanehi soḷasahi dhātūhi vippayuttā; ekenāyatanena ekāya dhātuyā kehici vippayuttā.

dhammāyatanaṁ dhammadhātu, dukkhasaccañca jīvitaṁ.

saḷāyatanaṁ nāmarūpaṁ, cattāro ca mahābhavā..

jāti jarā ca maraṇaṁ, tikesvekūnavīsati.

gocchakesu ca paññāsa, aṭṭha cūḷantare padā..

mahantare pannarasa, aṭṭhārasa tato pare.

tevīsa padasataṁ etaṁ, sampayoge na labbhatīti..

vippayuttenavippayuttapadaniddeso dasamo.

11. ekādasamanayo

11. saṅgahitenasampayuttavippayuttapadaniddeso

409. samudayasaccena ye dhammā ... maggasaccena ye dhammā khandhasaṅgahena saṅgahitā āyatanasaṅgahena saṅgahitā dhātusaṅgahena saṅgahitā, te dhammā katihi khandhehi katihāyatanehi katihi dhātūhi sampayuttā? te dhammā tīhi khandhehi ekenāyatanena sattahi dhātūhi sampayuttā; ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

410. itthindriyena ye dhammā ... purisindriyena ye dhammā khandhasaṅgahena saṅgahitā āyatanasaṅgahena saṅgahitā dhātusaṅgahena saṅgahitā, te dhammā katihi khandhehi katihāyatanehi katihi dhātūhi sampayuttāti? natthi. katihi vippayuttā? catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

411. sukhindriyena ye dhammā ... dukkhindriyena ye dhammā ... somanassindriyena ye dhammā ... domanassindriyena ye dhammā khandhasaṅgahena saṅgahitā āyatanasaṅgahena saṅgahitā dhātusaṅgahena saṅgahitā ...pe0 ... te dhammā tīhi khandhehi ekenāyatanena sattahi dhātūhi sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

412. upekkhindriyena ye dhammā khandhasaṅgahena saṅgahitā āyatanasaṅgahena saṅgahitā dhātusaṅgahena saṅgahitā ... te dhammā tīhi khandhehi ekenāyatanena dvīhi dhātūhi sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi pannarasahi dhātūhi vippayuttā; ekenāyatanena ekāya dhātuyā kehici vippayuttā.

413. saddhindriyena ye dhammā ... vīriyindriyena ye dhammā ... satindriyena ye dhammā ... samādhindriyena ye dhammā ... paññindriyena ye dhammā ... anaññātaññassāmītindriyena ye dhammā ... aññindriyena ye dhammā ... aññātāvindriyena ye dhammā ... avijjāya ye dhammā ... avijjāpaccayā saṅkhārehi ye dhammā ... saḷāyatanapaccayā phassena ye dhammā ... vedanāpaccayā taṇhāya ye dhammā ... taṇhāpaccayā upādānena ye dhammā ... kammabhavena ye dhammā khandhasaṅgahena saṅgahitā āyatanasaṅgahena saṅgahitā dhātusaṅgahena saṅgahitā te dhammā tīhi khandhehi ekenāyatanena sattahi dhātūhi sampayuttā; ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

414. paridevena ye dhammā khandhasaṅgahena saṅgahitā āyatanasaṅgahena saṅgahitā dhātusaṅgahena saṅgahitā, te dhammā katihi khandhehi katihāyatanehi katihi dhātūhi sampayuttāti? natthi. katihi vippayuttā? catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

415. sokena ye dhammā ... dukkhena ye dhammā ... domanassena ye dhammā khandhasaṅgahena saṅgahitā āyatanasaṅgahena saṅgahitā dhātusaṅgahena saṅgahitā ... te dhammā tīhi khandhehi ekenāyatanena sattahi dhātūhi sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

416. upāyāsena ye dhammā ... satipaṭṭhānena ye dhammā ... sammappadhānena ye dhammā ... appamaññāya ye dhammā ... pañcahi indriyehi ye dhammā ... pañcahi balehi ye dhammā ... sattahi bojjhaṅgehi ye dhammā ... ariyena aṭṭhaṅgikena maggena ye dhammā ... phassena ye dhammā ... cetanāya ye dhammā ... adhimokkhena ye dhammā ... manasikārena ye dhammā ... hetūhi dhammehi ye dhammā ... hetūhi ceva sahetukehi ca dhammehi ye dhammā ... hetūhi ceva hetusampayuttehi ca dhammehi ye dhammā ... āsavehi dhammehi ye dhammā ... āsavehi ceva sāsavehi ca dhammehi ye dhammā ... āsavehi ceva āsavasampayuttehi ca dhammehi ye dhammā ... saṁyojanehi dhammehi ye dhammā ... ganthehi dhammehi ye dhammā ... oghehi dhammehi ye dhammā ... yogehi dhammehi ye dhammā ... nīvaraṇehi dhammehi ye dhammā ... parāmāsehi dhammehi ye dhammā ... upādānehi dhammehi ye dhammā ... kilesehi dhammehi ye dhammā ... kilesehi ceva saṁkilesikehi ca dhammehi ye dhammā ... kilesehi ceva saṁkiliṭṭhehi ca dhammehi ye dhammā ... kilesehi ceva kilesasampayuttehi ca dhammehi ye dhammā khandhasaṅgahena saṅgahitā āyatanasaṅgahena saṅgahitā dhātusaṅgahena saṅgahitā, te dhammā katihi khandhehi katihāyatanehi katihi dhātūhi sampayuttā? te dhammā tīhi khandhehi ekenāyatanena sattahi dhātūhi sampayuttā; ekena khandhena ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

dve saccā pannarasindriyā, ekādasa paṭiccapadā.

uddhaṁ puna ekādasa, gocchakapadamettha tiṁsavidhāti..

saṅgahitenasampayuttavippayuttapadaniddeso ekādasamo.

12. dvādasamanayo

12. sampayuttenasaṅgahitāsaṅgahitapadaniddeso

417. vedanākkhandhena ye dhammā ... saññākkhandhena ye dhammā ... saṅkhārakkhandhena ye dhammā sampayuttā, te dhammā katihi khandhehi katihāyatanehi katihi dhātūhi saṅgahitā? te dhammā tīhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? dvīhi khandhehi dasahāyatanehi dasahi dhātūhi asaṅgahitā.

418. viññāṇakkhandhena ye dhammā ... manāyatanena ye dhammā ... cakkhuviññāṇadhātuyā ye dhammā ...pe0 ... manodhātuyā ye dhammā ... manoviññāṇadhātuyā ye dhammā sampayuttā ...pe0 ... te dhammā tīhi khandhehi ekenāyatanena ekāya dhātuyā saṅgahitā. katihi asaṅgahitā? dvīhi khandhehi ekādasahāyatanehi sattarasahi dhātūhi asaṅgahitā.

419. samudayasaccena ye dhammā ... maggasaccena ye dhammā sampayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

420. manindriyena ye dhammā sampayuttā ... te dhammā tīhi khandhehi ekenāyatanena ekāya dhātuyā saṅgahitā. katihi asaṅgahitā? dvīhi khandhehi ekādasahāyatanehi sattarasahi dhātūhi asaṅgahitā.

421. sukhindriyena ye dhammā ... dukkhindriyena ye dhammā ... somanassindriyena ye dhammā ... domanassindriyena ye dhammā sampayuttā ..., te dhammā tīhi khandhehi dvīhāyatanehi dvīhi dhātūhi saṅgahitā. katihi asaṅgahitā? dvīhi khandhehi dasahāyatanehi soḷasahi dhātūhi asaṅgahitā.

422. upekkhindriyena ye dhammā sampayuttā ... te dhammā tīhi khandhehi dvīhāyatanehi sattahi dhātūhi saṅgahitā. katihi asaṅgahitā? dvīhi khandhehi dasahāyatanehi ekādasahi dhātūhi asaṅgahitā.

423. saddhindriyena ye dhammā ... vīriyindriyena ye dhammā ... satindriyena ye dhammā ... samādhindriyena ye dhammā ... paññindriyena ye dhammā ... anaññātaññassāmītindriyena ye dhammā ... aññindriyena ye dhammā ... aññātāvindriyena ye dhammā ... avijjāya ye dhammā ... avijjāpaccayā saṅkhārehi ye dhammā sampayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

424. saṅkhārapaccayā viññāṇena ye dhammā sampayuttā ... te dhammā tīhi khandhehi ekenāyatanena ekāya dhātuyā saṅgahitā. katihi asaṅgahitā? dvīhi khandhehi ekādasahāyatanehi sattarasahi dhātūhi asaṅgahitā.

425. saḷāyatanapaccayā phassena ye dhammā sampayuttā ... te dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

426. phassapaccayā vedanāya ye dhammā sampayuttā ... te dhammā tīhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? dvīhi khandhehi dasahāyatanehi dasahi dhātūhi asaṅgahitā.

427. vedanāpaccayā taṇhāya ye dhammā ... taṇhāpaccayā upādānena ye dhammā ... kammabhavena ye dhammā sampayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

428. sokena ye dhammā ... dukkhena ye dhammā ... domanassena ye dhammā sampayuttā ... te dhammā tīhi khandhehi dvīhāyatanehi dvīhi dhātūhi saṅgahitā. katihi asaṅgahitā? dvīhi khandhehi dasahāyatanehi soḷasahi dhātūhi asaṅgahitā.

429. upāyāsena ye dhammā ... satipaṭṭhānena ye dhammā ... sammappadhānena ye dhammā sampayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

430. iddhipādena ye dhammā sampayuttā ... te dhammā tīhi khandhehi ekenāyatanena ekāya dhātuyā saṅgahitā. katihi asaṅgahitā? dvīhi khandhehi ekādasahāyatanehi sattarasahi dhātūhi asaṅgahitā.

431. jhānena ye dhammā sampayuttā ... te dhammā tīhi khandhehi dvīhāyatanehi dvīhi dhātūhi saṅgahitā. katihi asaṅgahitā? dvīhi khandhehi dasahāyatanehi soḷasahi dhātūhi asaṅgahitā.

432. appamaññāya ye dhammā ... pañcahi indriyehi ye dhammā ... pañcahi balehi ye dhammā ... sattahi bojjhaṅgehi ye dhammā ... ariyena aṭṭhaṅgikena maggena ye dhammā sampayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

433. phassena ye dhammā ... cetanāya ye dhammā ... manasikārena ye dhammā sampayuttā ... te dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

434. vedanāya ye dhammā ... saññāya ye dhammā sampayuttā ... te dhammā tīhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? dvīhi khandhehi dasahāyatanehi dasahi dhātūhi asaṅgahitā.

435. cittena ye dhammā sampayuttā ... te dhammā tīhi khandhehi ekenāyatanena ekāya dhātuyā saṅgahitā. katihi asaṅgahitā? dvīhi khandhehi ekādasahāyatanehi sattarasahi dhātūhi asaṅgahitā.

436. adhimokkhena ye dhammā sampayuttā ... te dhammā catūhi khandhehi dvīhāyatanehi tīhi dhātūhi saṅgahitā. katihi asaṅgahitā? ekena khandhena dasahāyatanehi pannarasahi dhātūhi asaṅgahitā.

437. sukhāya vedanāya sampayuttehi dhammehi ye dhammā ... dukkhāya vedanāya sampayuttehi dhammehi ye dhammā ... adukkhamasukhāya vedanāya sampayuttehi dhammehi ye dhammā ... savitakkasavicārehi dhammehi ye dhammā ... avitakkavicāramattehi dhammehi ye dhammā ... pītisahagatehi dhammehi ye dhammā ... sukhasahagatehi dhammehi ye dhammā ... upekkhāsahagatehi dhammehi ye dhammā sampayuttā ... te dhammā ekena khandhena ekenāyatanena ekāya dhātuyā saṅgahitā. katihi asaṅgahitā? catūhi khandhehi ekādasahāyatanehi sattarasahi dhātūhi asaṅgahitā.

438. hetūhi dhammehi ye dhammā ... hetūhi ceva sahetukehi ca dhammehi ye dhammā ... hetūhi ceva hetusampayuttehi ca dhammehi ye dhammā sampayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

439. sahetukehi ceva na ca hetūhi dhammehi ye dhammā ... hetusampayuttehi ceva na ca hetūhi dhammehi ye dhammā ... na hetusahetukehi dhammehi ye dhammā sampayuttā ... te dhammā ekena khandhena ekenāyatanena ekāya dhātuyā saṅgahitā. katihi asaṅgahitā? catūhi khandhehi ekādasahāyatanehi sattarasahi dhātūhi asaṅgahitā.

440. āsavehi dhammehi ye dhammā ... āsavehi ceva sāsavehi ca dhammehi ye dhammā ... āsavehi ceva āsavasampayuttehi ca dhammehi ye dhammā sampayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

441. āsavasampayuttehi ceva no ca āsavehi dhammehi ye dhammā sampayuttā ... te dhammā ekena khandhena ekenāyatanena ekāya dhātuyā saṅgahitā. katihi asaṅgahitā? catūhi khandhehi ekādasahāyatanehi sattarasahi dhātūhi asaṅgahitā.

442. saṁyojanehi dhammehi ye dhammā ... ganthehi dhammehi ye dhammā ... oghehi dhammehi ye dhammā ... yogehi dhammehi ye dhammā ... nīvaraṇehi dhammehi ye dhammā ... parāmāsehi dhammehi ye dhammā ... parāmāsehi ceva parāmaṭṭhehi ca dhammehi ye dhammā sampayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

443. parāmāsasampayuttehi dhammehi ye dhammā sampayuttā ... te dhammā ekena khandhena ekenāyatanena ekāya dhātuyā saṅgahitā. katihi asaṅgahitā? catūhi khandhehi ekādasahāyatanehi sattarasahi dhātūhi asaṅgahitā.

444. cittehi dhammehi ye dhammā sampayuttā ... te dhammā tīhi khandhehi ekenāyatanena ekāya dhātuyā saṅgahitā. katihi asaṅgahitā? dvīhi khandhehi ekādasahāyatanehi sattarasahi dhātūhi asaṅgahitā.

445. cetasikehi dhammehi ye dhammā ... cittasampayuttehi dhammehi ye dhammā ... cittasaṁsaṭṭhehi dhammehi ye dhammā ... cittasaṁsaṭṭhasamuṭṭhānehi dhammehi ye dhammā ... cittasaṁsaṭṭhasamuṭṭhānasahabhūhi dhammehi ye dhammā ... cittasaṁsaṭṭhasamuṭṭhānānuparivattīhi dhammehi ye dhammā sampayuttā ... te dhammā ekena khandhena ekenāyatanena sattahi dhātūhi saṅgahitā. katihi asaṅgahitā? catūhi khandhehi ekādasahāyatanehi ekādasahi dhātūhi asaṅgahitā.

446. upādānehi dhammehi ye dhammā ... kilesehi dhammehi ye dhammā ... kilesehi ceva saṁkilesikehi ca dhammehi ye dhammā ... kilesehi ceva saṁkiliṭṭhehi ca dhammehi ye dhammā ... kilesehi ceva kilesasampayuttehi ca dhammehi ye dhammā sampayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

447. saṁkiliṭṭhehi ceva no ca kilesehi dhammehi ye dhammā ... kilesasampayuttehi ceva no ca kilesehi dhammehi ye dhammā ... savitakkehi dhammehi ye dhammā ... savicārehi dhammehi ye dhammā ... sappītikehi dhammehi ye dhammā ... pītisahagatehi dhammehi ye dhammā ... sukhasahagatehi dhammehi ye dhammā ... upekkhāsahagatehi dhammehi ye dhammā sampayuttā, te dhammā katihi khandhehi katihāyatanehi katihi dhātūhi saṅgahitā? te dhammā ekena khandhena ekenāyatanena ekāya dhātuyā saṅgahitā. katihi asaṅgahitā? catūhi khandhehi ekādasahāyatanehi sattarasahi dhātūhi asaṅgahitā.

rūpakkhandhā cattāro, manāyatanameva ca.

viññāṇadhātuyo satta, dve saccā cuddasindriyā..

paccaye dvādasa padā, tato upari soḷasa.

tikesu aṭṭha gocchake, tecattālīsameva ca..

mahantaraduke satta, padā piṭṭhidukesu cha.

navamassa padassete, niddese saṅgahaṁ gatāti..

sampayuttenasaṅgahitāsaṅgahitapadaniddeso dvādasamo.

13. terasamanayo

13. asaṅgahitenasampayuttavippayuttapadaniddeso

448. rūpakkhandhena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, te dhammā katihi khandhehi katihāyatanehi katihi dhātūhi sampayuttā? te dhammā tīhi khandhehi sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

449. dhammāyatanena ye dhammā ... dhammadhātuyā ye dhammā ... itthindriyena ye dhammā ... purisindriyena ye dhammā ... jīvitindriyena ye dhammā ... viññāṇapaccayā nāmarūpena ye dhammā ... asaññābhavena ye dhammā ... ekavokārabhavena ye dhammā ... jātiyā ye dhammā ... jarāya ye dhammā ... maraṇena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā ...pe0 ... te dhammā tīhi khandhehi sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

450. arūpabhavena ye dhammā ... nevasaññānāsaññābhavena ye dhammā ... catuvokārabhavena ye dhammā ... iddhipādena ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, te dhammā katihi khandhehi katihāyatanehi katihi dhātūhi sampayuttāti ? natthi? katihi vippayuttā? catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

451. kusalehi dhammehi ye dhammā ... akusalehi dhammehi ye dhammā ... sukhāya vedanāya sampayuttehi dhammehi ye dhammā ... dukkhāya vedanāya sampayuttehi dhammehi ye dhammā ... adukkhamasukhāya vedanāya sampayuttehi dhammehi ye dhammā ... vipākehi dhammehi ye dhammā ... vipākadhammadhammehi ye dhammā ... anupādinnaanupādāniyehi dhammehi ye dhammā ... saṁkiliṭṭhasaṁkilesikehi dhammehi ye dhammā ... asaṁkiliṭṭhaasaṁkilesikehi dhammehi ye dhammā ... savitakkasavicārehi dhammehi ye dhammā ... avitakkavicāramattehi dhammehi ye dhammā ... pītisahagatehi dhammehi ye dhammā ... sukhasahagatehi dhammehi ye dhammā ... upekkhāsahagatehi dhammehi ye dhammā ... dassanena pahātabbehi dhammehi ye dhammā ... bhāvanāya pahātabbehi dhammehi ye dhammā ... dassanena pahātabbahetukehi dhammehi ye dhammā ... bhāvanāya pahātabbahetukehi dhammehi ye dhammā ... ācayagāmīhi dhammehi ye dhammā ... apacayagāmīhi dhammehi ye dhammā ... sekkhehi dhammehi ye dhammā ... asekkhehi dhammehi ye dhammā ... mahaggatehi dhammehi ye dhammā ... appamāṇehi dhammehi ye dhammā ... parittārammaṇehi dhammehi ye dhammā ... mahaggatārammaṇehi dhammehi ye dhammā ... appamāṇārammaṇehi dhammehi ye dhammā ... hīnehi dhammehi ye dhammā ... paṇītehi dhammehi ye dhammā ... micchattaniyatehi dhammehi ye dhammā ... sammattaniyatehi dhammehi ye dhammā ... maggārammaṇehi dhammehi ye dhammā ... maggahetukehi dhammehi ye dhammā ... maggādhipatīhi dhammehi ye dhammā ... atītārammaṇehi dhammehi ye dhammā ... anāgatārammaṇehi dhammehi ye dhammā ... paccuppannārammaṇehi dhammehi ye dhammā ... ajjhattārammaṇehi dhammehi ye dhammā ... bahiddhārammaṇehi dhammehi ye dhammā ... ajjhattabahiddhārammaṇehi dhammehi ye dhammā ... sahetukehi dhammehi ye dhammā ... hetusampayuttehi dhammehi ye dhammā ... sahetukehi ceva na ca hetūhi dhammehi ye dhammā ... hetusampayuttehi ceva na ca hetūhi dhammehi ye dhammā ... na hetusahetukehi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, te dhammā katihi khandhehi katihāyatanehi katihi dhātūhi sampayuttāti? natthi. katihi vippayuttā? catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

452. rūpīhi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā ... te dhammā tīhi khandhehi sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi dasahi dhātūhi vippayuttā ; ekenāyatanena ekāya dhātuyā kehici vippayuttā.

453. arūpīhi dhammehi ye dhammā ... lokuttarehi dhammehi ye dhammā ... anāsavehi dhammehi ye dhammā ... āsavasampayuttehi dhammehi ye dhammā ... āsavavippayuttehi ceva no ca āsavehi dhammehi ye dhammā ... āsavavippayuttehi anāsavehi dhammehi ye dhammā ... asaṁyojaniyehi dhammehi ye dhammā ... aganthaniyehi dhammehi ye dhammā ... anoghaniyehi dhammehi ye dhammā ... ayoganiyehi dhammehi ye dhammā ... anīvaraṇiyehi dhammehi ye dhammā ... aparāmaṭṭhehi dhammehi ye dhammā ... parāmāsasampayuttehi dhammehi ye dhammā ... parāmāsavippayuttehi aparāmaṭṭhehi dhammehi ye dhammā ... sārammaṇehi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, te dhammā katihi khandhehi katihāyatanehi katihi dhātūhi sampayuttāti? natthi. katihi vippayuttā? catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

454. anārammaṇehi dhammehi ye dhammā ... no cittehi dhammehi ye dhammā ... cittavippayuttehi dhammehi ye dhammā ... cittavisaṁsaṭṭhehi dhammehi ye dhammā ... cittasamuṭṭhānehi dhammehi ye dhammā ... cittasahabhūhi dhammehi ye dhammā ... cittānuparivattīhi dhammehi ye dhammā ... bāhirehi dhammehi ye dhammā ... upādādhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgena asaṅgahitā, te dhammā katihi khandhehi katihāyatanehi katihi dhātūhi sampayuttā? te dhammā tīhi khandhehi sampayuttā; ekenāyatanena ekāya dhātuyā kehici sampayuttā. katihi vippayuttā? ekena khandhena dasahāyatanehi dasahi dhātūhi vippayuttā; ekenāyatanena ekāya dhātuyā kehici vippayuttā.

455. anupādāniyehi dhammehi ye dhammā ... upādānasampayuttehi dhammehi ye dhammā ... upādānasampayuttehi ceva no ca upādānehi dhammehi ye dhammā ... upādānavippayuttehi anupādāniyehi dhammehi ye dhammā ... asaṁkilesikehi dhammehi ye dhammā ... asaṁkiliṭṭhehi dhammehi ye dhammā ... kilesasampayuttehi dhammehi ye dhammā ... saṁkiliṭṭhehi ceva no ca kilesehi dhammehi ye dhammā ... kilesasampayuttehi ceva no ca kilesehi dhammehi ye dhammā ... kilesavippayuttehi asaṁkilesikehi dhammehi ye dhammā ... dassanena pahātabbehi dhammehi ye dhammā ... bhāvanāya pahātabbehi dhammehi ye dhammā ... dassanena pahātabbahetukehi dhammehi ye dhammā ... bhāvanāya pahātabbahetukehi dhammehi ye dhammā ... savitakkehi dhammehi ye dhammā ... savicārehi dhammehi ye dhammā ... sappītikehi dhammehi ye dhammā ... pītisahagatehi dhammehi ye dhammā ... sukhasahagatehi dhammehi ye dhammā ... upekkhāsahagatehi dhammehi ye dhammā ... na kāmāvacarehi dhammehi ye dhammā ... rūpāvacarehi dhammehi ye dhammā ... arūpāvacarehi dhammehi ye dhammā ... apariyāpannehi dhammehi ye dhammā ... niyyānikehi dhammehi ye dhammā ... niyatehi dhammehi ye dhammā ... anuttarehi dhammehi ye dhammā ... saraṇehi dhammehi ye dhammā khandhasaṅgahena asaṅgahitā āyatanasaṅgahena asaṅgahitā dhātusaṅgahena asaṅgahitā, te dhammā katihi khandhehi katihāyatanehi katihi dhātūhi sampayuttāti? natthi. katihi vippayuttā? catūhi khandhehi ekenāyatanena sattahi dhātūhi vippayuttā; ekenāyatanena ekāya dhātuyā kehici vippayuttā.

rūpañca dhammāyatanaṁ dhammadhātu, itthipumaṁ jīvitaṁ nāmarūpaṁ.

dve bhavā jātijarā maccurūpaṁ, anārammaṇaṁ no cittaṁ cittena vippayuttaṁ..

visaṁsaṭṭhaṁ samuṭṭhānasahabhu, anuparivatti bāhiraṁ upādā.

dve visayo esanayo subuddhoti..

asaṅgahitenasampayuttavippayuttapadaniddeso terasamo.

14. cuddasamanayo

14. vippayuttenasaṅgahitāsaṅgahitapadaniddeso

1. khandhādi

456. rūpakkhandhena ye dhammā vippayuttā, te dhammā katihi khandhehi katihāyatanehi katihi dhātūhi saṅgahitā? te dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

457. vedanākkhandhena ye dhammā ... saññākkhandhena ye dhammā ... saṅkhārakkhandhena ye dhammā ... viññāṇakkhandhena ye dhammā ... manāyatanena ye dhammā ... manindriyena ye dhammā vippayuttā, te dhammā katihi khandhehi katihāyatanehi katihi dhātūhi saṅgahitā? te dhammā asaṅkhataṁ khandhato ṭhapetvā ekena khandhena ekādasahāyatanehi ekādasahi dhātūhi saṅgahitā. katihi asaṅgahitā? catūhi khandhehi ekenāyatanena sattahi dhātūhi asaṅgahitā.

458. cakkhāyatanena ye dhammā ...pe0 ... phoṭṭhabbāyatanena ye dhammā ... cakkhudhātuyā ye dhammā ...pe0 ... phoṭṭhabbadhātuyā ye dhammā vippayuttā ...pe0 ... te dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

459. cakkhuviññāṇadhātuyā ye dhammā ... sotaviññāṇadhātuyā ye dhammā ... ghānaviññāṇadhātuyā ye dhammā ... jivhāviññāṇadhātuyā ye dhammā ... kāyaviññāṇadhātuyā ye dhammā ... manodhātuyā ye dhammā ... manoviññāṇadhātuyā ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi sattarasahi dhātūhi saṅgahitā. katihi asaṅgahitā? na kehici khandhehi na kehici āyatanehi, ekāya dhātuyā asaṅgahitā.

2. saccādi

460. dukkhasaccena ye dhammā vippayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

461. samudayasaccena ye dhammā ... maggasaccena ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

462. nirodhasaccena ye dhammā ... cakkhundriyena ye dhammā ... kāyindriyena ye dhammā ... itthindriyena ye dhammā ... purisindriyena ye dhammā vippayuttā ... te dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

463. sukhindriyena ye dhammā ... dukkhindriyena ye dhammā ... somanassindriyena ye dhammā ... domanassindriyena ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

464. upekkhindriyena ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi terasahi dhātūhi saṅgahitā. katihi asaṅgahitā? na kehici khandhehi na kehici āyatanehi pañcahi dhātūhi asaṅgahitā.

465. saddhindriyena ye dhammā ... vīriyindriyena ye dhammā ... satindriyena ye dhammā ... samādhindriyena ye dhammā ... paññindriyena ye dhammā ... anaññātaññassāmītindriyena ye dhammā ... aññindriyena ye dhammā ... aññātāvindriyena ye dhammā ... avijjāya ye dhammā ... avijjāpaccayā saṅkhārehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

466. saṅkhārapaccayā viññāṇena ye dhammā ... saḷāyatanapaccayā phassena ye dhammā ... phassapaccayā vedanāya ye dhammā vippayuttā ... te dhammā asaṅkhataṁ khandhato ṭhapetvā ekena khandhena ekādasahāyatanehi ekādasahi dhātūhi saṅgahitā. katihi asaṅgahitā? catūhi khandhehi ekenāyatanena sattahi dhātūhi asaṅgahitā.

467. vedanāpaccayā taṇhāya ye dhammā ... taṇhāpaccayā upādānena ye dhammā ... kammabhavena ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

468. upapattibhavena ye dhammā ... saññābhavena ye dhammā ... pañcavokārabhavena ye dhammā vippayuttā ... te dhammā catūhi khandhehi dvīhāyatanehi tīhi dhātūhi saṅgahitā. katihi asaṅgahitā? ekena khandhena dasahāyatanehi pannarasahi dhātūhi asaṅgahitā.

469. kāmabhavena ye dhammā vippayuttā ... te dhammā catūhi khandhehi dvīhāyatanehi pañcahi dhātūhi saṅgahitā. katihi asaṅgahitā? ekena khandhena dasahāyatanehi terasahi dhātūhi asaṅgahitā.

470. rūpabhavena ye dhammā ... asaññābhavena ye dhammā ... ekavokārabhavena ye dhammā ... paridevena ye dhammā vippayuttā ... te dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

471. arūpabhavena ye dhammā ... nevasaññānāsaññābhavena ye dhammā ... catuvokārabhavena ye dhammā ... sokena ye dhammā ... dukkhena ye dhammā ... domanassena ye dhammā ... upāyāsena ye dhammā ... satipaṭṭhānena ye dhammā ... sammappadhānena ye dhammā ... iddhipādena ye dhammā ... jhānena ye dhammā ... appamaññāya ye dhammā ... pañcahi indriyehi ye dhammā ... pañcahi balehi ye dhammā ... sattahi bojjhaṅgehi ye dhammā ... ariyena aṭṭhaṅgikena maggena ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

3. phassādisattakaṁ

472. phassena ye dhammā ... vedanāya ye dhammā ... saññāya ye dhammā ... cetanāya ye dhammā ... cittena ye dhammā ... manasikārena ye dhammā vippayuttā ... te dhammā asaṅkhataṁ khandhato ṭhapetvā ekena khandhena ekādasahāyatanehi ekādasahi dhātūhi saṅgahitā. katihi asaṅgahitā? catūhi khandhehi ekenāyatanena sattahi dhātūhi asaṅgahitā.

473. adhimokkhena ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi sattarasahi dhātūhi saṅgahitā. katihi asaṅgahitā? na kehici khandhehi na kehici āyatanehi ekāya dhātuyā asaṅgahitā.

4. tikaṁ

474. kusalehi dhammehi ye dhammā ... akusalehi dhammehi ye dhammā ... sukhāya vedanāya sampayuttehi dhammehi ye dhammā ... dukkhāya vedanāya sampayuttehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

475. abyākatehi dhammehi ye dhammā vippayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

476. adukkhamasukhāya vedanāya sampayuttehi dhammehi ye dhammā ... vipākehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi terasahi dhātūhi saṅgahitā. katihi asaṅgahitā? na kehici khandhehi na kehici āyatanehi pañcahi dhātūhi asaṅgahitā.

477. vipākadhammadhammehi ye dhammā ... saṁkiliṭṭhasaṁkilesikehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

478. nevavipākanavipākadhammadhammehi ye dhammā ... anupādinnupādāniyehi dhammehi ye dhammā ... anupādinnaanupādāniyehi dhammehi ye dhammā ... asaṁkiliṭṭhaasaṁkilesikehi dhammehi ye dhammā vippayuttā ... te dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

479. upādinnupādāniyehi dhammehi ye dhammā vippayuttā ... te dhammā catūhi khandhehi dvīhāyatanehi tīhi dhātūhi saṅgahitā. katihi asaṅgahitā? ekena khandhena dasahāyatanehi pannarasahi dhātūhi asaṅgahitā.

480. asaṁkiliṭṭhasaṁkilesikehi dhammehi ye dhammā vippayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

481. savitakkasavicārehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi sattarasahi dhātūhi saṅgahitā. katihi asaṅgahitā? na kehici khandhehi na kehici āyatanehi ekāya dhātuyā asaṅgahitā.

482. avitakkavicāramattehi dhammehi ye dhammā ... pītisahagatehi dhammehi ye dhammā ... sukhasahagatehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

483. avitakkaavicārehi dhammehi ye dhammā vippayuttā ... te dhammā catūhi khandhehi dvīhāyatanehi tīhi dhātūhi saṅgahitā. katihi asaṅgahitā? ekena khandhena dasahāyatanehi pannarasahi dhātūhi asaṅgahitā.

484. upekkhāsahagatehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi terasahi dhātūhi saṅgahitā. katihi asaṅgahitā? na kehici khandhehi na kehici āyatanehi pañcahi dhātūhi asaṅgahitā.

485. dassanena pahātabbehi dhammehi ye dhammā ... bhāvanāya pahātabbehi dhammehi ye dhammā ... dassanena pahātabbahetukehi dhammehi ye dhammā ... bhāvanāya pahātabbahetukehi dhammehi ye dhammā ... ācayagāmīhi dhammehi ye dhammā ... apacayagāmīhi dhammehi ye dhammā ... sekkhehi dhammehi ye dhammā ... asekkhehi dhammehi ye dhammā ... mahaggatehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

486. neva dassanena na bhāvanāya pahātabbehi dhammehi ye dhammā ... neva dassanena na bhāvanāya pahātabbahetukehi dhammehi ye dhammā ... nevācayagāmināpacayagāmīhi dhammehi ye dhammā ... nevasekkhanāsekkhehi dhammehi ye dhammā ... parittehi dhammehi ye dhammā vippayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

487. appamāṇehi dhammehi ye dhammā ... paṇītehi dhammehi ye vippayuttā ... te dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

488. parittārammaṇehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi dvādasahi dhātūhi saṅgahitā. katihi asaṅgahitā? na kehici khandhehi na kehici āyatanehi chahi dhātūhi asaṅgahitā.

489. mahaggatārammaṇehi dhammehi ye dhammā ... appamāṇārammaṇehi dhammehi ye dhammā ... hīnehi dhammehi ye dhammā ... micchattaniyatehi dhammehi ye dhammā ... sammattaniyatehi dhammehi ye dhammā ... maggārammaṇehi dhammehi ye dhammā ... maggahetukehi dhammehi ye dhammā ... maggādhipatīhi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

490. majjhimehi dhammehi ye dhammā ... aniyatehi dhammehi ye dhammā vippayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

491. uppannehi dhammehi ye dhammā ... anuppannehi dhammehi ye dhammā ... uppādīhi dhammehi ye dhammā ... atītehi dhammehi ye dhammā ... anāgatehi dhammehi ye dhammā ... paccuppannehi dhammehi ye dhammā ... ajjhattehi dhammehi ye dhammā ... bahiddhāhi dhammehi ye dhammā ... sanidassanasappaṭighehi dhammehi ye dhammā ... anidassanasappaṭighehi dhammehi ye dhammā vippayuttā ... te dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

492. atītārammaṇehi dhammehi ye dhammā ... anāgatārammaṇehi dhammehi ye dhammā ... ajjhattārammaṇehi dhammehi ye dhammā ... bahiddhārammaṇehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

493. paccuppannārammaṇehi dhammehi ye dhammā ... ajjhattabahiddhārammaṇehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi dvādasahi dhātūhi saṅgahitā. katihi asaṅgahitā? na kehici khandhehi na kehici āyatanehi chahi dhātūhi asaṅgahitā.

5. dukaṁ

494. hetūhi dhammehi ye dhammā ... sahetukehi dhammehi ye dhammā ... hetusampayuttehi dhammehi ye dhammā ... hetūhi ceva sahetukehi ca dhammehi ye dhammā ... sahetukehi ceva na ca hetūhi dhammehi ye dhammā ... hetūhi ceva hetusampayuttehi ca dhammehi ye dhammā ... hetusampayuttehi ceva na ca hetūhi dhammehi ye dhammā ... na hetusahetukehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

495. ahetukehi dhammehi ye dhammā ... hetuvippayuttehi dhammehi ye dhammā ... na hetuahetukehi dhammehi ye dhammā vippayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

496. appaccayehi dhammehi ye dhammā ... asaṅkhatehi dhammehi ye dhammā ... sanidassanehi dhammehi ye dhammā ... sappaṭighehi dhammehi ye dhammā ... rūpīhi dhammehi ye dhammā ... lokuttarehi dhammehi ye dhammā vippayuttā ... te dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

497. lokiyehi dhammehi ye dhammā vippayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

498. āsavehi dhammehi ye dhammā ... āsavasampayuttehi dhammehi ye dhammā ... āsavehi ceva sāsavehi ca dhammehi ye dhammā ... āsavehi ceva āsavasampayuttehi ca dhammehi ye dhammā ... āsavasampayuttehi ceva no ca āsavehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

499. sāsavehi dhammehi ye dhammā ... āsavavippayuttehi dhammehi ye dhammā ... sāsavehi ceva no ca āsavehi dhammehi ye dhammā ... āsavavippayuttehi sāsavehi dhammehi ye dhammā vippayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

500. anāsavehi dhammehi ye dhammā ... āsavavippayuttehi anāsavehi dhammehi ye dhammā vippayuttā ... te dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

501. saṁyojanehi dhammehi ye dhammā ... ganthehi dhammehi ye dhammā ... oghehi dhammehi ye dhammā ... yogehi dhammehi ye dhammā ... nīvaraṇehi dhammehi ye dhammā ... parāmāsehi dhammehi ye dhammā ... parāmāsasampayuttehi dhammehi ye dhammā ... parāmāsehi ceva parāmaṭṭhehi ca dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā ? na kehici khandhehi na kehici āyatanehi na kāhici dhātūhi asaṅgahitā.

502. parāmaṭṭhehi dhammehi ye dhammā ... parāmāsavippayuttehi dhammehi ye dhammā ... parāmaṭṭhehi ceva no ca parāmāsehi dhammehi ye dhammā ... parāmāsavippayuttehi parāmaṭṭhehi dhammehi ye dhammā vippayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

503. aparāmaṭṭhehi dhammehi ye dhammā ... parāmāsavippayuttehi aparāmaṭṭhehi dhammehi ye dhammā vippayuttā ... te dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

504. sārammaṇehi dhammehi ye dhammā ... cittehi dhammehi ye dhammā ... cetasikehi dhammehi ye dhammā ... cittasampayuttehi dhammehi ye dhammā ... cittasaṁsaṭṭhehi dhammehi ye dhammā ... cittasaṁsaṭṭhasamuṭṭhānehi dhammehi ye dhammā ... cittasaṁsaṭṭhasamuṭṭhānasahabhūhi dhammehi ye dhammā ... cittasaṁsaṭṭhasamuṭṭhānānuparivattīhi dhammehi ye dhammā vippayuttā ... te dhammā asaṅkhataṁ khandhato ṭhapetvā ekena khandhena ekādasahāyatanehi ekādasahi dhātūhi saṅgahitā. katihi asaṅgahitā? catūhi khandhehi ekenāyatanena sattahi dhātūhi asaṅgahitā.

505. anārammaṇehi dhammehi ye dhammā ... cittavippayuttehi dhammehi ye dhammā ... cittasaṁsaṭṭhehi dhammehi ye dhammā ... upādādhammehi ye dhammā ... anupādinnehi dhammehi ye dhammā vippayuttā ... te dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā ? ekena khandhena dasahāyatanehi dasahi dhātūhi asaṅgahitā.

506. upādinnehi dhammehi ye dhammā vippayuttā ... te dhammā catūhi khandhehi dvīhāyatanehi tīhi dhātūhi saṅgahitā. katihi asaṅgahitā? ekena khandhena dasahāyatanehi pannarasahi dhātūhi asaṅgahitā.

507. upādānehi dhammehi ye dhammā ... kilesehi dhammehi ye dhammā ... saṁkiliṭṭhehi dhammehi ye dhammā ... kilesasampayuttehi dhammehi ye dhammā ... kilesehi ceva saṁkilesikehi ca dhammehi ye dhammā ... kilesehi ceva saṁkiliṭṭhehi ca dhammehi ye dhammā ... saṁkiliṭṭhehi ceva no ca kilesehi dhammehi ye dhammā ... kilesehi ceva kilesasampayuttehi ca dhammehi ye dhammā ... kilesasampayuttehi ceva no ca kilesehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

508. saṁkilesikehi dhammehi ye dhammā ... asaṁkiliṭṭhehi dhammehi ye dhammā ... kilesavippayuttehi dhammehi ye dhammā ... saṁkilesikehi ceva no ca kilesehi dhammehi ye dhammā ... kilesavippayuttehi saṁkilesikehi dhammehi ye dhammā vippayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

509. asaṁkilesikehi dhammehi ye dhammā ... kilesavippayuttehi asaṁkilesikehi dhammehi ye dhammā vippayuttā ... te dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

510. dassanena pahātabbehi dhammehi ye dhammā ... bhāvanāya pahātabbehi dhammehi ye dhammā ... dassanena pahātabbahetukehi dhammehi ye dhammā ... bhāvanāya pahātabbahetukehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

511. na dassanena pahātabbehi dhammehi ye dhammā ... na bhāvanāya pahātabbehi dhammehi ye dhammā ... na dassanena pahātabbahetukehi dhammehi ye dhammā ... na bhāvanāya pahātabbahetukehi dhammehi ye dhammā vippayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

512. savitakkehi dhammehi ye dhammā ... savicārehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi sattarasahi dhātūhi saṅgahitā. katihi asaṅgahitā? na kehici khandhehi na kehici āyatanehi ekāya dhātuyā asaṅgahitā.

513. sappītikehi dhammehi ye dhammā ... pītisahagatehi dhammehi ye dhammā ... sukhasahagatehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

514. upekkhāsahagatehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi terasahi dhātūhi saṅgahitā. katihi asaṅgahitā? na kehici khandhehi na kehici āyatanehi pañcahi dhātūhi asaṅgahitā.

515. kāmāvacarehi dhammehi ye dhammā ... pariyāpannehi dhammehi ye dhammā ... sauttarehi dhammehi ye dhammā vippayuttā ... te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

516. na kāmāvacarehi dhammehi ye dhammā ... apariyāpannehi dhammehi ye dhammā ... anuttarehi dhammehi ye dhammā vippayuttā ... te dhammā catūhi khandhehi dvīhāyatanehi aṭṭhahi dhātūhi saṅgahitā. katihi asaṅgahitā? ekena khandhena dasahāyatanehi dasahi dhātūhi asaṅgahitā.

517. rūpāvacarehi dhammehi ye dhammā ... arūpāvacarehi dhammehi ye dhammā ... niyyānikehi dhammehi ye dhammā ... niyatehi dhammehi ye dhammā ... saraṇehi dhammehi ye dhammā vippayuttā ... te dhammā asaṅkhataṁ khandhato ṭhapetvā pañcahi khandhehi dvādasahāyatanehi aṭṭhārasahi dhātūhi saṅgahitā. katihi asaṅgahitā? na kehici khandhehi na kehici āyatanehi na kāhici dhātūhi asaṅgahitā.

518. na rūpāvacarehi dhammehi ye dhammā ... na arūpāvacarehi dhammehi ye dhammā ... aniyyānikehi dhammehi ye dhammā ... aniyatehi dhammehi ye dhammā ... araṇehi dhammehi ye dhammā vippayuttā, te dhammā katihi khandhehi katihāyatanehi katihi dhātūhi saṅgahitā? te dhammā catūhi khandhehi dvīhāyatanehi dvīhi dhātūhi saṅgahitā. katihi asaṅgahitā? ekena khandhena dasahāyatanehi soḷasahi dhātūhi asaṅgahitā.

dhammāyatanaṁ dhammadhātu, atha jīvitaṁ nāmarūpaṁ.

saḷāyatanaṁ jātijarāmataṁ, dve ca tike na labbhare..

paṭhamantare satta ca, gocchake dasa aparante.

cuddasa cha ca matthake, iccete sattacattālīsa dhammā.

samucchede na labbhanti, moghapucchakena cāti..

vippayuttenasaṅgahitāsaṅgahitapadaniddeso cuddasamo.

dhātukathāpakaraṇaṁ niṭṭhitaṁ. 